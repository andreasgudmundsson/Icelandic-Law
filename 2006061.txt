
   --------------------------------------------------------------------------

                          Lög um lax- og silungsveiði

                              2006 nr. 61 14. júní

   --------------------------------------------------------------------------

                 Ferill málsins á Alþingi.   Frumvarp til laga.

 Tóku gildi 1. júlí 2006. Breytt með l. 167/2007 (tóku gildi 1. jan. 2008), l.
  81/2008 (tóku gildi 1. júlí 2008), l. 119/2009 (tóku gildi 29. des. 2009) og
                   [1]l. 123/2010 (tóku gildi 1. jan. 2011).

                        I. kafli. Markmið og gildissvið.
                                1. gr. Markmið.
  Markmið laga þessara er að kveða á um veiðirétt í ferskvatni og skynsamlega,
    hagkvæma og sjálfbæra nýtingu fiskstofna í ferskvatni og verndun þeirra.
                               2. gr. Gildissvið.
  Ákvæði laga þessara gilda um alla veiði úr ferskvatnsfiskstofnum á íslensku
         forráðasvæði, nema aðra skipan leiði af ákvæðum annarra laga.
                             3. gr. Skilgreiningar.
 Í lögum þessum, reglugerðum og reglum, settum á grundvelli þeirra, er merking
                             hugtaka sem hér segir:
    1. Afréttur: Landsvæði utan byggðar sem að staðaldri hefur verið notað til
                            sumarbeitar fyrir búfé.
     2. Almenningur í stöðuvatni: Sá hluti stöðuvatns sem er fyrir utan 115 m
      breitt vatnsbelti (netlög) landareigna þeirra sem að vatninu liggja.
                    3. Á: Straumvatn frá ósasvæði til upptaka.
   4. Áll: Sá staður langs eftir vatni, stöðuvatni eða straumvatni þar sem dýpi
er mest milli grynninga eða sandeyra sem eigi teljast bakkar. Nú eru álar fleiri
               en einn og heitir sá höfuðáll sem vatnsmestur er.
         5. Áveita: Mannvirki sem notað er til þess að veita vatni á land.
     6. Bakki: Fast takmark á farvegi straumvatns eða legi stöðuvatns, svo sem
klettar, gróið land eða eyrar sem vatn fellur eigi yfir í meðalvexti eða sjór um
                               stórstraumsflæði.
    7. Eignarland: Landsvæði, þar með talið innan netlaga í stöðuvötnum og sjó,
  sem er háð einkaeignarrétti þannig að eigandi landsins fer með öll venjuleg
     eignarráð þess innan þeirra marka sem lög segja til um á hverjum tíma.
      8. Farvegur: Vatnsleg sem vatnsfall rennur eftir, hvort heldur af manna
                              völdum eða náttúru.
   9. Fasteign: Afmarkaður hluti lands, ásamt eðlilegum hlutum þess, lífrænum og
          ólífrænum, og mannvirki sem varanlega er við landið skeytt.
   10. Ferskvatnsvistkerfi: Tiltekið svæði þar sem vatnadýr tengjast hvert öðru
                    og umhverfi sínu á einn eða annan hátt.
   11. Fiskeldi: Geymsla, gæsla og fóðrun vatnafiska og annarra vatnadýra, klak-
              og seiðaeldi, hvort sem er í söltu eða ósöltu vatni.
                       12. Fiskför: För fisks um veiðivatn.
       13. Fiskigengd: Sá fjöldi fiska sem gengur í veiðivatn eða elst upp í
                            veiðistærð í veiðivatni.
   14. Fiskihverfi: Veiðivatn eða -vötn sem sami fiskstofn byggir og fer um fram
  og aftur eða ætla má að sami fiskstofn byggi og fari um fram og aftur þá er
                             ræktaður hefur verið.
      15. Fiskrækt: Hvers konar aðgerðir sem ætla má að skapi eða auki fisk í
                       veiðivatni eða arð af veiðivatni.
   16. Fiskstofn: Hópur fiska sömu tegundar sem hrygnir á tilteknum stað og tíma
     en gerir það ekki í neinum mæli með öðrum hópum á öðrum stað eða tíma.
      17. Fiskur: Lax (Salmo salar), silungur (urriði (Salmo trutta), bleikja
 (Salvelinus alpinus) og regnbogasilungur (Oncorhynchus mykiss)), áll (Anguilla
    anguilla og Anguilla rostrata) eða annar vatnafiskur ef ræktaður verður.
   18. Fiskvegur: Hvers konar mannvirki er gerir veiðivötn fiskgeng eða greiðir
                                fiskför um þau.
   19. Framkvæmd í veiðivatni: Hvers konar framkvæmd í og við veiðivatn, svo sem
mannvirki, efnistaka eða jarðrask, sem hefur áhrif á lífríki, rennsli, veiði og
                               ásýnd veiðivatns.
    20. Föst veiðivél: Veiðitæki sem fest er í vatni og fiskur getur ánetjast í
               eða króast af, svo sem lagnet, króknet og girðing.
         21. Geldstofn: Vatnafiskur sem ekki framleiðir frjóar kynfrumur.
        22. Göngusilungur: Silungur er gengur úr sjó í ósalt vatn, svo sem
                 sjóbirtingur (urriði) og sjóreyður (bleikja).
   23. Hafbeit: Slepping gönguseiða til sjógöngu og föngun þeirra sem fullvaxta
fiska á sleppistað þegar þeir ganga úr sjó í ferskvatn, annaðhvort til slátrunar
                eða flutnings í annað veiðivatn til endurveiða.
     24. Háflæði: Mesta rennsli eða hækkun á vatnsborði sem verður að jafnaði
          oftar en annað hvert ár í ólögðu vatni og þegar auð er jörð.
                      25. Jörð: Lögbýli samkvæmt ábúðarlögum.
            26. Kvísl: Hluti af straumvatni sem fellur sér milli bakka.
   27. Lagardýr: Öll dýr með kalt blóð sem lifa og geta afkvæmi í sjó eða fersku
                                     vatni.
        28. Lögn: Staður í vatni þar sem fastri veiðivél verður við komið.
                  29. Merkivatn: Vatn það sem landamerkjum ræður.
   30. Netlög: Vatnsbotn 115 metra út frá bakka landareignar að stöðuvatni, svo
       og sjávarbotn 115 metra út frá stórstraumsfjöruborði landareignar.
     31. Ós í á: Sá staður þar sem straumur þverár sameinast straumi höfuðár.
           32. Ós í sjó: Sá staður þar sem straumur ár hverfur í sjó um
                               stórstraumsfjöru.
      33. Ós í stöðuvatn: Sá staður þar sem straumur ár hverfur í stöðuvatn.
     34. Ós úr stöðuvatni: Sá staður þar sem straumlína ár hefst í stöðuvatni.
    35. Ósasvæði: Svæði í straumvatni er nær frá ósi í sjó upp til þess staðar
                þar sem straumlína hverfur um stórstraumsflæði.
     36. Rennsli: Hreyfing vatns, hvort heldur er af manna völdum eða náttúru.
    37. Sjálfbær nýting fiskstofna: Nýting þar sem ekki er gengið á fiskstofn.
   Eftir veiði er hrygningarstofn nægilega stór til þess að tryggja eðlilega
           nýliðun og til þess að viðhalda fjölbreytileika stofnsins.
          38. Sjávarfiskur: Fiskur sem lifir allan sinn lífsferil í sjó.
                          39. Sjór: Salt vatn utan árósa.
   40. Straumlína (strengur): Lína sem liggur eftir endilöngu straumvatni um þá
                     staði þess þar sem straumur er mestur.
   41. Straumvatn: Ósalt vatn, á eða ósasvæði sem í er greinilegur straumur, þá
                 er enginn vöxtur er í, og um stórstraumsfjöru.
   42. Stöðuvatn: Ósalt vatn sem eigi er í greinilegur straumur annar en sá sem
            stafar af sjávarföllum, vindi eða aðrennsli í leysingum.
    43. Vatn: Ósalt vatn með föstu legi eða farvegi, straumvatn eða stöðuvatn.
       44. Vatnadýr: Öll dýr með kalt blóð sem lifa að hluta eða allan sinn
                           lífsferil í fersku vatni.
   45. Vatnafiskur: Fiskur sem lifir að hluta eða allan sinn lífsferil í fersku
                                     vatni.
   46. Vatnasilungur: Silungur sem elur allan aldur sinn í ósöltu vatni, svo sem
          vatnaurriði, vatnableikja (reyður), lækjasilungur og murta.
         47. Vatnsfall: Rennandi vatn í afmörkuðum farvegi, þó að tíma- og
        staðbreytilegur sé, sem rennur undan þyngdaraflinu niður á við.
     48. Vatnsleg: Lægð í landi, sem vatn stendur í, vatnsfall eða stöðuvatn,
ásamt tilheyrandi botni og bökkum allt að vatnsborðsstöðu við háflæði. Lönd sem
             flæðir yfir ofan háflæðis teljast ekki til vatnslegs.
      49. Vatnsmiðlun: Geymsla og miðlun vatns til þess að breyta náttúrulegu
    vatnsmagni straumvatns (vatnsfalls) eða til þess að stýra rennsli vatns.
      50. Vatnsnýting: Vatnstaka, veiting eða virkjun vatns til heimilis- og
         búsþarfa, í arðsemisskyni eða til að verja fasteign spjöllum.
             51. Vatnsveita: Mannvirki til að flytja vatn til notenda.
      52. Vatnsvirki: Mannvirki umhverfis vatn, í eða yfir vatni eða við það.
    53. Veiðifélag: Félag allra veiðiréttarhafa í sama fiskihverfi, veiðivatni
                          eða landsvæði, sbr. 38. gr.
       54. Veiðihlutur: Hundraðshluti jarðar í veiði vatns samkvæmt arðskrá.
                   55. Veiðimagn: Samanlögð þyngd veiddra fiska.
   56. Veiðimál: Hvers konar mál er lúta að lax-, silungs- og álaveiði, fiskrækt
                                 eða fiskeldi.
       57. Veiðiréttarhafi: Sá einstaklingur sem á hverjum tíma fer með rétt
          fasteignar til veiði, sbr. fyrirmæli II. kafla laga þessara.
                        58. Veiðitala: Tala veiddra fiska.
   59. Veiðivatn: Á eða stöðuvatn sem veiði er í eða mætti í vera ef fiskur væri
                                 ræktaður þar.
                         60. Veiðivél: Sjá föst veiðivél.
      61. Villtur fiskstofn: Fiskstofn þar sem meiri hluti fisks er klakinn í
    náttúrulegu umhverfi, elst þar upp og er kominn undan villtum foreldrum.
    62. Þjóðlenda: Landsvæði utan eignarlanda þó að einstaklingar eða lögaðilar
                  kunni að eiga þar takmörkuð eignarréttindi.
           63. Örmerkingar: Merkingar á laxi með málmflísum í trjónuna.
                     4. gr. [Lax- og silungsveiðisvið.]^1)
 [Framkvæmd stjórnsýslu og eftirlits samkvæmt lögum þessum skal vera á sérstöku
 sviði Fiskistofu sem nefnist lax- og silungsveiðisvið. Fiskistofustjóri ræður
sviðsstjóra til að stýra því sviði. Skal hann hafa háskólapróf sem nýtist honum
                 í starfi og heyra undir fiskistofustjóra.]^1)
  Í samræmi við fyrirmæli einstakra greina laga þessara er ráðherra heimilt að
              setja nánari ákvæði um framkvæmd þeirra í reglugerð.
Þegar talað er um reglur í lögum þessum er átt við svæðis- og tímabundnar reglur
   sem [Fiskistofa]^1) setur á grundvelli laganna eða reglugerða ráðherra sem
                      settar eru með stoð í lögum þessum.
  Við setningu reglugerða og reglna samkvæmt lögum þessum skal leita faglegra
      umsagna eftir því sem við kann að eiga, þar með talið frá viðkomandi
                       veiðifélögum eða veiðiréttarhöfum.
Öll veiðifélög samkvæmt ákvæðum VI. kafla laga þessara hafa með sér landssamtök,
       Landssamband veiðifélaga, sem gætir sameiginlegra hagsmuna þeirra.
                               ^1)L. 81/2008, 8. gr.
                         [4. gr. a. Veiðieftirlitsmenn.
 Fiskistofa skipar eftirlitsmenn með veiði samkvæmt lögum þessum þar sem þurfa
 þykir enda æski þess veiðifélag eða veiðiréttarhafar, þar sem veiðifélag hefur
    ekki verið stofnað, og greiði kostnað af eftirlitinu. Á sama hátt skipar
Fiskistofa eftirlitsmann með klaköflun þar sem þurfa þykir og greiðir viðkomandi
                  klakleyfishafi kostnað sem af þessu leiðir.
Fiskistofu er heimilt að skipa eftirlitsmenn með því að bann við laxveiðum í sjó
          sé virt. Kostnaður við störf þeirra greiðist úr ríkissjóði.
   Eftirlitsmenn skulu hafa nákvæmar gætur á því að veiði í umdæmi þeirra sé
 stunduð með löglegum hætti. Þeir safna skýrslum, m.a. skulu þeir gera skrár um
  veiðivélar, lagnir og drætti í umdæmum sínum og sjá um merkingu veiðarfæra.
 Nánari fyrirmæli um starfsemi eftirlitsmanna setur Fiskistofa í erindisbréfi.
 Eftirlitsmenn skulu eiga frjálsa för um veiðivatn, meðfram því og um netlög í
sjó eftir því sem þörf krefur. Þeir hafa vald til að taka upp ólögleg veiðitæki
    eða veiðitæki sem notuð eru á óleyfilegum tíma eða óleyfilegum stað.]^1)
                               ^1)L. 81/2008, 9. gr.

                            II. kafli. Um veiðirétt.
                              5. gr. Veiðiréttur.
  Eignarlandi hverju fylgir veiðiréttur í vatni á eða fyrir því landi, enda sé
                    ekki mælt fyrir um aðra skipan í lögum.
  Í þjóðlendum er íslenska ríkið eigandi veiðiréttar samkvæmt lögum þessum með
 þeim takmörkunum sem leiðir af veiðirétti afréttareigenda, sbr. ákvæði 7. gr.
Ábúð á jörð fylgir veiðiréttur sem jörðinni tilheyrir, nema á annan veg semjist
                         milli jarðeiganda og ábúanda.
   Þegar vatn skilur fasteignir, sem veiðiréttur fylgir, er landeiganda einum
 heimil veiði fyrir landi sínu. Mönnum er þó ævinlega heimil för í annarra land
til þess að koma í veg fyrir missi afla eða koma í veg fyrir tjón á veiðibúnaði.
Ávallt skulu þeir gæta þess að valda sem minnstri röskun á hagsmunum nágranna og
         bæta tjón ella á grundvelli mats skv. VII. kafla laga þessara.
    Ef farvegur straumvatns breytist eða stöðuvatn tekur sér nýtt leg færist
 veiðiréttur til eigenda þeirra fasteigna er land eiga undir, sbr. þó [2]7. og
                       [3]8. gr. vatnalaga, nr. 15/1923.
                  6. gr. Veiðiréttur í almenningi stöðuvatns.
     Fasteignaeigendum, er land eiga að stöðuvatni, er einum heimil veiði í
    almenningi vatnsins, þar með talin dorgveiði um ís, og er hún þeim öllum
  jafnheimil. Ef forn venja er til þess að veiðiréttur í almenningi stöðuvatns
        fylgi tiltekinni eða tilteknum fasteignum gildir sú skipan mála.
                   7. gr. Veiðiréttur á afrétti í þjóðlendu.
     Þeim jörðum sem rétt eiga til upprekstrar á afrétt í þjóðlendu fylgir
veiðiréttur í vötnum þeim sem á þeim afrétti eru, með sama hætti og verið hefur.
  Veiðifélag fer að jafnaði með hagnýtingu og ráðstöfun veiði í slíkum vötnum.
                     8. gr. Veiðiréttur í óskiptri sameign.
   Ef fasteign eða veiðiréttur samkvæmt lögum þessum er í óskiptri sameign er
                      sameigendum öllum veiði jafnheimil.
  Rétt er þeim er telur sig vanhaldinn að krefjast skipta á veiði, annaðhvort
   þannig að hvor eða hver hafi sinn hluta vatns eða veiði sinn tíma, dag eða
 vikur, í samræmi við eignarhluta sinn. Skal skorið úr um skiptinguna með mati
              skv. VII. kafla laga þessara náist samkomulag ekki.
                  9. gr. Aðskilnaður veiðiréttar frá fasteign.
  Ekki má skilja veiðirétt að nokkru leyti eða öllu frá fasteign, hvorki fyrir
  fullt og allt né um tiltekinn tíma. Ráðherra getur þó, að fenginni jákvæðri
  umsögn [Fiskistofu],^1) veitt undanþágu frá banni þessu. Á lögbýlum, þar sem
 stundaður er landbúnaður, skal þess gætt við veitingu undanþágu að aðskilnaður
   valdi því ekki að torvelt verði eftirleiðis að stunda þar landbúnað. Þá má
 slíkur aðskilnaður ekki valda hættu á því að fiskstofnar viðkomandi veiðivatns
                                verði ofnýttir.
 Þrátt fyrir ákvæði 1. mgr. er heimilt að skilja stangveiðirétt frá fasteign um
 tiltekinn tíma, allt að tíu árum. Ef ekki er á annan veg samið felst í slíkri
   ráðstöfun afsal veiðiréttarhafa á rétti til annarrar veiði en stangveiði á
                               umsömdu tímabili.
                               ^1)L. 81/2008, 8. gr.
                           10. gr. Innlausnarréttur.
 Veiðiréttindi ein og sér, sem skilin hafa verið frá fasteign fyrir gildistöku
laga þessara, er eigendum fasteigna þeirra sem rétturinn hefði ella fylgt, sbr.
  5. gr., rétt að leysa til sín, hverjum á og fyrir sínu landi að fengnu leyfi
   ráðherra. Áður en afstaða er tekin til slíkrar leyfisveitingar skal leita
  umsagnar [Fiskistofu]^1) og viðkomandi veiðifélags eða veiðiréttarhafa, hafi
                         veiðifélag ekki verið stofnað.
    Ef hinn fráskildi veiðiréttur liggur um eða fyrir landi fleiri en einnar
fasteignar þarf hið minnsta samþykki ^3/4 hluta þeirra er veiðiréttur upphaflega
 tilheyrði. Um vægi atkvæða fer samkvæmt reglum þeim er gilda um atkvæðisrétt í
veiðifélagi eftir því sem við á, í samræmi við fyrirmæli VI. kafla laga þessara.
Þegar innlausnar er krafist, en þó ekki af hálfu allra þeirra fasteignareigenda
   er innlausnarrétt eiga, getur eigandi veiðiréttarins krafist þess að þeir
 landeigendur sem innlausnar krefjast leysi jafnframt til sín veiðirétt þeirra
                            sem ekki vilja innleysa.
 Ef ágreiningur er um verðmæti innleysts veiðiréttar fer um mat skv. VII. kafla
                                 laga þessara.
    Ef innlausnar samkvæmt grein þessari er ekki krafist innan fimm ára frá
              gildistöku laganna fellur innlausnarrétturinn niður.
                               ^1)L. 81/2008, 8. gr.
                             11. gr. Ófriðun sels.
   Ef selur er í veiðivatni, ósi þess eða ósasvæði er þeim er veiðirétt eiga
            samkvæmt lögum þessum heimilt að styggja hann og skjóta.
   Nú fara ekki saman nytjar sellátra og selalagna annars vegar og nýting og
 viðkoma lax og göngusilungs í veiðivatni hins vegar. Getur [Fiskistofa]^1) þá,
að ósk veiðifélags eða veiðiréttarhafa og að fenginni umsögn Veiðimálastofnunar
og Náttúrufræðistofnunar Íslands, heimilað ófriðun sellátursins og upptöku allra
               selalagna í eða við það veiðivatn eða fiskihverfi.
Ef sannað þykir að aðgerðir þær sem [Fiskistofa]^1) heimilar skv. 2. mgr. hafi í
  för með sér tjón á fjárhagslegum hagsmunum þeirra er sellátur eiga eða nytja
skulu veiðiréttarhafar þeir er aðgerðanna óska bæta tjónið. Bætur skulu ákveðnar
                     með mati skv. VII. kafla laga þessara.
                               ^1)L. 81/2008, 8. gr.

                          III. kafli. Um veiðistjórn.
                          12. gr. Skráning veiðivatna.
    Skrá skal öll veiðivötn og veiðiréttarhafa og annast [Fiskistofa]^1) þá
                                   skráningu.
Við gerð og frágang skrár skv. 1. mgr. skal þess gætt að samræmi sé milli hennar
  og annarra skráa sem haldnar eru lögum samkvæmt af opinberum aðilum og geyma
               upplýsingar um eiginleika og eignarhald fasteigna.
Veiðiréttarhöfum er skylt að veita [Fiskistofu]^1) þær upplýsingar sem hún óskar
                eftir og nauðsynlegar eru skráningarinnar vegna.
 Ráðherra skal með reglugerð setja nánari ákvæði um skráningu veiðivatna og þær
            upplýsingar sem við slíka skráningu skulu liggja fyrir.
                               ^1)L. 81/2008, 8. gr.
                             13. gr. Veiðiskýrslur.
  Gera skal skýrslu um veiði í sérhverju veiðivatni og netlögum sjávarjarða og
  hvílir skylda til skýrslugjafar á handhafa veiðiréttar og sérhverjum þeim er
                                 veiði stundar.
 [Veiðimálastofnun safnar veiðiskýrslum í samræmdu formi sem stofnunin útbýr og
 leggur til í umboði Fiskistofu. Veiðiskýrslur teljast opinber gögn og almennar
upplýsingar úr veiðiskýrslum skulu jafnframt vera aðgengilegar almenningi sem og
     öðrum rannsóknar- og ráðgjafaraðilum samkvæmt ákvörðun Fiskistofu.]^1)
Veiðifélög eða veiðiréttarhafar, þar sem ekki er veiðifélag, skulu sjá til þess
að skýrslur séu gefnar um veiði í sérhverju veiðivatni og að þeim sé skilað til
                              [Fiskistofu].^2) ^1)
     Ráðherra getur með reglugerð sett nánari fyrirmæli um skráningu veiði.
                   ^1)L. 81/2008, 10. gr. ^2)L. 81/2008, 8. gr.
                            14. gr. Laxveiðar í sjó.
 Ekki má veiða lax í sjó. Veiðist lax í veiðitæki í sjó skal sleppa honum strax
                                     aftur.
                       15. gr. Veiðar göngusilungs í sjó.
   Ekki má veiða göngusilung í sjó. Slíkar veiðar eru þó heimilar í netlögum
sjávarjarða og skulu þær hlíta sömu reglum og veiði silungs í ósöltu vatni eftir
                             því sem við getur átt.
  Við veiðar göngusilungs í fastar veiðivélar í netlögum einstakra sjávarjarða
  skal miða við þann netafjölda sem viðkomandi fasteign hafði síðustu fimm ár
fyrir gildistöku laga um lax- og silungsveiði, nr. 53/1957. [Fiskistofa]^1) skal
halda skrá um framangreindan rétt sjávarjarða til netaveiði í netlögum og sinna
          eftirliti með þeim veiðum í samræmi við ákvæði laga þessara.
Á tímabilinu 1. apríl til 1. október ár hvert má ekki leggja net né hafa ádrátt
í sjó nær ósi straumvatns, sem fiskur gengur í, en 1.500 metra ef meðalvatnsmagn
 ár er innan við 25 m^3 á sekúndu en 2.000 metra ef vatnsmagnið er meira. Gangi
   lax í straumvatn má þó aldrei leggja net né hafa ádrátt í sjó nær en 2.000
  metra. Á framangreindu tímabili má ekki leggja net né hafa ádrátt í sjó nær
                  hafbeitarstöð í starfrækslu en 1.500 metra.
Ef stangveiði er stunduð í netlögum sjávarjarða á svæðum þeim sem tilgreind eru
í 3. mgr. er eiganda sjávarjarðar skylt að hafa fullt samráð við veiðifélög eða
      veiðiréttarhafa, þar sem ekki er veiðifélag, og eigendur viðkomandi
                               hafbeitarstöðvar.
   [Fiskistofu]^1) er að eigin frumkvæði eða samkvæmt beiðni veiðifélaga eða
veiðiréttarhafa, þar sem ekki eru veiðifélög, sem hagsmuna eiga að gæta heimilt
 með reglum að takmarka eða banna á tilteknum svæðum og um tiltekinn tíma veiði
  silungs samkvæmt grein þessari, ef slíkt er nauðsynlegt, til þess að tryggja
                      fiskigengd í nærliggjandi veiðivötn.
     Ef sannað þykir að takmarkanir skv. 5. mgr. hafi í för með sér tjón á
 fjárhagslegum hagsmunum eiganda sjávarjarðar skulu þeir bæta honum tjónið sem
takmörkunin er til hagsbóta fyrir. Bætur skulu ákveðnar með mati skv. VII. kafla
                                 laga þessara.
      [Fiskistofa]^1) setur nánari reglur um netaveiði göngusilungs í sjó.
                               ^1)L. 81/2008, 8. gr.
                    16. gr. Takmarkanir á veiði sjávarfiska.
  Að fenginni heimild sjávarútvegsráðuneytisins getur [Fiskistofa]^1) að eigin
  frumkvæði eða samkvæmt beiðni veiðifélags eða veiðiréttarhafa takmarkað eða
 bannað veiði sjávarfiska framan við árósa straumvatna ef sýnt þykir að slíkar
 veiðar geti spillt fiskigengd í viðkomandi veiðivötn eða að slíkt er af öðrum
ástæðum nauðsynlegt til verndar fiskstofnum veiðivatnsins. Áður en gripið er til
     slíkrar takmörkunar eða banns skal leita umsagnar Veiðimálastofnunar.
 Ef sannað þykir að takmarkanir skv. 1. mgr. á veiðum innan netlaga hafi í för
  með sér tjón á fjárhagslegum hagsmunum tiltekins landeiganda skulu þeir bæta
 tjónið sem takmörkunin er til hagsbóta fyrir. Bætur skulu ákvarðaðar með mati
                         skv. VII. kafla laga þessara.
                               ^1)L. 81/2008, 8. gr.
                             17. gr. Veiðitími lax.
 Laxveiðar eru heimilar á tímabilinu frá 20. maí til 30. september ár hvert, en
    þó aðeins í 105 daga innan þess tímabils. [Fiskistofu]^1) er heimilt, að
 fenginni umsögn Veiðimálastofnunar, að lengja veiðitíma í allt að 120 daga og
  allt til 31. október ár hvert í þeim veiðivötnum þar sem fyrst og fremst er
    veitt úr stofnum sem viðhaldið er með viðvarandi sleppingu seiða. Þá er
  [Fiskistofu],^1) að fenginni umsögn Veiðimálastofnunar, heimilt að lengja um
  allt að fimmtán daga veiðitímabil skv. 1. málsl. í þeim veiðivötnum þar sem
                             öllum laxi er sleppt.
Á veiðitíma þeim sem um getur í 1. mgr. skal lax vera friðaður fyrir allri veiði
a.m.k. 84 stundir í viku hverri. Netaveiði má aldrei stunda frá föstudagskvöldi
                  klukkan 22 til þriðjudagsmorguns klukkan 10.
Ef lax veiðist á tímabilinu frá 1. apríl og þar til veiðitími skv. 1. mgr. hefst
                        er skylt að sleppa slíkum fiski.
Veiðifélög eða veiðiréttarhafar, þar sem ekki eru veiðifélög, skulu setja nánari
reglur um veiðitíma og veiðitakmarkanir í einstökum veiðivötnum. Slíkar reglur,
       nýtingaráætlun, skal [Fiskistofa]^1) staðfesta að fenginni umsögn
 Veiðimálastofnunar. Sinni veiðifélög eða veiðiréttarhafar ekki þessari skyldu
      sinni getur [Fiskistofa],^1) að eigin frumkvæði, sett slíkar reglur.
    Í reglum skv. 4. mgr. er m.a. heimilt að kveða á um eftirfarandi atriði:
                         a. fjölda veiðidaga skv. 1. mgr.,
        b. takmarkanir á notkun tiltekinna veiðitækja á ákveðnum tímabilum,
                        c. ákvörðun um daglegan veiðitíma,
                          d. ákvörðun um mörk veiðisvæða.
                               ^1)L. 81/2008, 8. gr.
                        18. gr. Veiðitími göngusilungs.
  Veiðar göngusilungs eru heimilar frá 1. apríl til 10. október ár hvert, en í
veiðivatni, þar sem megnið af veiðinni er villtur laxastofn, skulu lok veiðitíma
miðast við 30. september ár hvert. Þó getur [Fiskistofa],^1) að fenginni umsögn
 Veiðimálastofnunar, heimilað stangveiðar utan þess veiðitíma í veiðivötnum þar
                    sem slíkar veiðar hafa verið stundaðar.
 Á veiðitíma þeim sem um getur í 1. mgr. skal göngusilungur vera friðaður gegn
      allri veiði 84 stundir í viku hverri. Netaveiði má aldrei stunda frá
          föstudagskvöldi klukkan 22 til þriðjudagsmorguns klukkan 10.
Veiðifélög eða veiðiréttarhafar, þar sem ekki eru veiðifélög, skulu setja nánari
reglur um veiðitíma og veiðitakmarkanir í einstökum veiðivötnum. Slíkar reglur,
       nýtingaráætlun, skal [Fiskistofa]^1) staðfesta að fenginni umsögn
 Veiðimálastofnunar. Sinni veiðifélög eða veiðiréttarhafar ekki þessari skyldu
      sinni getur [Fiskistofa],^1) að eigin frumkvæði, sett slíkar reglur.
    Í reglum skv. 3. mgr. er m.a. heimilt að kveða á um eftirfarandi atriði:
                 a. fjölda veiðidaga skv. 1. mgr. vegna dorgveiði,
        b. takmarkanir á notkun tiltekinna veiðitækja á ákveðnum tímabilum,
                        c. ákvörðun um daglegan veiðitíma,
                          d. ákvörðun um mörk veiðisvæða.
                               ^1)L. 81/2008, 8. gr.
                        19. gr. Veiðitími vatnasilungs.
  Veiðar á vatnasilungi eru heimilar frá 1. janúar til 31. desember ár hvert.
Veiðifélög eða veiðiréttarhafar, þar sem ekki eru veiðifélög, skulu setja nánari
reglur um veiðitíma og veiðitakmarkanir í einstökum veiðivötnum. Slíkar reglur,
       nýtingaráætlun, skal [Fiskistofa]^1) staðfesta að fenginni umsögn
 Veiðimálastofnunar. Sinni veiðifélög eða veiðiréttarhafar ekki þessari skyldu
      sinni getur [Fiskistofa],^1) að eigin frumkvæði, sett slíkar reglur.
    Í reglum skv. 2. mgr. er m.a. heimilt að kveða á um eftirfarandi atriði:
                    a. alfriðun veiðivatns um tiltekið tímabil,
       b. tímabundna friðun innan veiðitímabils, t.d. um ákveðinn daga- eða
                                  vikufjölda,
              c. takmarkaðar veiðar til heimilisþarfa á friðunartíma,
                    d. friðun vatnasilungs á hrygningarstöðvum,
                          e. ákvörðun um mörk veiðisvæða.
                               ^1)L. 81/2008, 8. gr.
                               20. gr. Álaveiðar.
  Álaveiðar eru heimilar allt árið. Að álaveiðum skal jafnan þannig staðið að
                 veiðar og gengd lax og silungs spillist eigi.
Veiðifélög eða veiðiréttarhafar, þar sem ekki eru veiðifélög, skulu setja nánari
reglur um veiðitíma og veiðitakmarkanir í einstökum veiðivötnum. Slíkar reglur,
       nýtingaráætlun, skal [Fiskistofa]^1) staðfesta að fenginni umsögn
 Veiðimálastofnunar. Sinni veiðifélög eða veiðiréttarhafar ekki þessari skyldu
 sinni getur [Fiskistofa],^1) að eigin frumkvæði, sett slíkar reglur. Í slíkum
   reglum skal m.a. kveðið á um tíma- eða staðbundnar friðanir áls og gerð og
                          frágang heimilla veiðitækja.
                               ^1)L. 81/2008, 8. gr.
                               21. gr. Ósaveiðar.
  Eigi má veiða fisk með föstum veiðivélum í ósum í ár eða ósum í stöðuvötn og
eigi 100 metra upp frá slíkum ósum eða 250 metra niður frá þeim. Eigi má heldur
     veiða fisk með föstum veiðivélum í ósum úr stöðuvötnum þeim er lax eða
        göngusilungur fer um né 50 metra upp eða niður frá slíkum ósum.
[Fiskistofa]^1) getur, að ósk hlutaðeigandi veiðifélags eða veiðiréttarhafa, þar
   sem ekki eru veiðifélög, að fenginni umsögn Veiðimálastofnunar, bannað eða
      takmarkað umfram það sem greinir í 1. mgr. alla veiði eða tilteknar
veiðiaðferðir, þar með talið stangveiði, upp eða niður frá ósi, enda þyki slíkt
          nauðsynlegt vegna fiskigengdar og viðhalds veiði í vatninu.
 Bann eða takmörkun veiði skv. 2. mgr. skal vera tímabundin, sé þess kostur. Ef
 sannað þykir að slíkt bann eða takmörkun valdi tilteknum veiðiréttarhafa tjóni
umfram aðra skulu þeir veiðiréttarhafar við viðkomandi veiðivatn, sem bannið eða
takmörkunin er fyrst og fremst til hagsbóta fyrir, bæta tjónið á grundvelli mats
                         skv. VII. kafla laga þessara.
                               ^1)L. 81/2008, 8. gr.
                              22. gr. Gönguhelgi.
    Í straumvatni eða hluta straumvatns þar sem veiði er stunduð með föstum
    veiðivélum skal fiskur eiga frjálsa för eftir miðju vatni og nefnist þar
                                  gönguhelgi.
Gönguhelgi tekur yfir þriðjung af breidd straumvatns um miðbik og ósasvæði skv.
   1. mgr. 21. gr. Þó skal fiskur eiga frjálsa för eftir aðalstraumlínu, þótt
          skemmra liggi frá bakka en nemur þriðjungi af breidd vatns.
Nú rennur straumvatn í kvíslum og skal þá haga veiði í hverri kvísl sem hún væri
                                 sérstakt vatn.
Nú greinir menn á um gönguhelgi eða aðalstraumlínu og skal þá skorið úr með mati
                         skv. VII. kafla laga þessara.
                          23. gr. Veiðar við fiskvegi.
Ekki má veiða eða styggja fisk í fiskvegi eða fiskteljara nær neðra mynni þeirra
    en 30 metrum og ekki nær efra mynni þeirra en 20 metrum. Ekki má spilla
  fiskvegum eða fiskteljurum eða tálma með nokkrum hætti fiskför að þeim né um
   þá.Veiðifélagi er þó heimilt, með samþykki [Fiskistofu],^1) að setja aðrar
                    reglur um veiðar í námunda við fiskvegi.
                               ^1)L. 81/2008, 8. gr.
           24. gr. Svæðisbundin friðun lax og göngu- og vatnasilungs.
  Ef nauðsyn ber til að draga úr veiði eða friða heilt vatn eða hluta þess um
 tiltekinn tíma gegn allri veiði eða takmarka einstakar veiðiaðferðir í vatninu
til verndar fiskstofnum þess getur [Fiskistofa]^1) sett reglur um slíka friðun,
  að fenginni tillögu eða umsögn Veiðimálastofnunar. Áður en slíkar reglur eru
 settar skal jafnan leita umsagnar viðkomandi veiðifélags eða veiðiréttarhafa,
                          þar sem ekki er veiðifélag.
  Með sömu skilmálum og greinir í 1. mgr. er [Fiskistofu]^1) heimilt að setja
  reglur um friðun tiltekinna svæða í vatni, þar sem fiskur safnast saman til
hrygningar, eða vegna fyrirstöðu á göngu, enda sé það mat Veiðimálastofnunar að
              veiði á þeim stöðum sé skaðleg fiskstofnum vatnsins.
Friðun skv. 2. mgr. getur ýmist verið bundin við tiltekinn tíma eða ótímabundin.
  Ef sannað þykir að bann eða takmörkun valdi tilteknum veiðiréttarhafa tjóni
umfram aðra skulu þeir veiðiréttarhafar við viðkomandi veiðivatn, sem bannið eða
 takmörkunin er fyrst og fremst til hagsbóta fyrir, bæta tjónið. Ef eigi semst
            skal ákveða bætur með mati skv. VII. kafla laga þessara.
                               ^1)L. 81/2008, 8. gr.
                             25. gr. Eyðing fisks.
  Ef rétt þykir að eyða fiski eða lagardýrum úr veiðivatni vegna sjúkdóma eða
   sníkjudýra getur [Fiskistofa]^1) heimilað slíkt. Skal áður aflað umsagnar
    viðkomandi veiðifélags eða veiðiréttarhafa, þar sem ekki eru veiðifélög,
    Veiðimálastofnunar, Umhverfisstofnunar, Náttúrufræðistofnunar Íslands og
 fisksjúkdómanefndar. Ef nauðsyn ber til skal kveða á um notkun tiltekinna efna
         við eyðingu fiskstofnsins, með þeim skilyrðum sem þurfa þykir.
                               ^1)L. 81/2008, 8. gr.
        26. gr. Veiðar í klak- og vísindaskyni og merkingar vatnafiska.
Heimilt er veiðifélögum að veiða lax eða silung til hrognatöku vegna fiskræktar
   enda liggi fyrir samþykkt fiskræktaráætlun, sbr. lög um fiskrækt. Þá getur
[Fiskistofa]^1) heimilað veiðiréttarhöfum, þar sem ekki er veiðifélag, að veiða
   lax eða silung til hrognatöku í sama skyni. Eru slíkar veiðar undanþegnar
 ákvæðum III. og IV. kafla laga þessara en um nánari framkvæmd þeirra fer eftir
                               lögum um fiskrækt.
 [Fiskistofa]^1) getur heimilað þeim er rannsóknir stunda á lífríki ferskvatns
veiðar ferskvatnsfiska í vísindaskyni, þar með talið í eignarlöndum. Eru slíkar
veiðar undanþegnar ákvæðum III. kafla laga þessara um veiðistjórn og ákvæðum IV.
                      kafla um veiðitæki og veiðiaðferðir.
Til veiða í vísindaskyni þarf veiðiskírteini sem [Fiskistofa]^1) gefur út á nafn
    einstaklings, eða stofnunar ef rannsóknir eru stundaðar á hennar vegum.
 [Fiskistofu]^1) er heimilt að gera ákveðnar kröfur um færni og kunnáttu þeirra
sem óska eftir veiðiskírteini. Skal skírteinið gilda tímabundið. Að jafnaði skal
 tiltekið til hverra veiðivatna rannsókn tekur. Ef sérstaklega stendur á, t.d.
þar sem rannsóknir eru stundaðar á landsvísu eða afmörkuðum svæðum landsins, er
  ekki þörf slíkrar tilgreiningar. Veiðar í vísindaskyni skulu, eftir því sem
kostur er, stundaðar í samráði við veiðifélög eða veiðiréttarhafa, þar sem ekki
                                eru veiðifélög.
 Handhafa veiðiskírteinis er ekki heimilt að hagnýta sér í eigin þágu þann fisk
sem veiddur er í vísindaskyni. Veiðiréttarhafa er heimilt að hagnýta sér aflann,
           en ber að öðru leyti ekki endurgjald vegna slíkrar veiði.
 [Fiskistofa]^1) veitir heimildir til merkinga á vatnafiskum með skilyrðum sem
 hún setur og heldur gagnabanka um merkingar. Eigendur veiðiréttar og þeir sem
 veiði stunda skulu skila merkjum til [Fiskistofu],^1) í samræmi við reglur sem
                                stofnunin setur.
 [Fiskistofa]^1) getur sett reglur um upprunamerkingu á þeim laxi sem boðinn er
til sölu og gert sérstakar kröfur um merkingar á stangveiddum slátruðum laxi sem
  veiddur er í ám. [Fiskistofa]^1) leggur þá til slík merki, hagsmunaaðilum að
                                kostnaðarlausu.
                               ^1)L. 81/2008, 8. gr.

                   IV. kafli. Um veiðitæki og veiðiaðferðir.
               27. gr. Veiðitæki og veiðiaðferðir í straumvatni.
    Í straumvatni má við veiðar aðeins nota færi, stöng, lagnet og króknet.
Ekki má í straumvatni veiða fisk með krók eða sting eða í háf. Þó má nota þessi
 tæki til þess að bjarga á land fiski sem fastur er á öngli eða í neti. Ekki má
                  veiða fisk með því að veita af honum vatni.
     [Fiskistofa]^1) getur, að fenginni umsögn Veiðimálastofnunar, heimilað
veiðifélagi eða veiðiréttarhafa ádráttarveiði á göngusilungi á veiðisvæði sínu.
Ádráttarveiði á laxi er einungis heimil í vísindaskyni og til öflunar klakfisks.
[Fiskistofu]^1) er einnig heimilt að leyfa veiði með girðingum og kistum þar sem
sérstaklega hagar til, enda setji hún með sama skilorði ákvæði um gerð og notkun
            þessara veiðitækja umfram það sem segir í lögum þessum.
Ekki er heimilt að stunda samhliða veiði á stöng og veiði með föstum veiðivélum
eða ádrætti á sama svæði í straumvatni eða svæði stöðuvatns þar sem göngufiskur
                                    fer um.
                               ^1)L. 81/2008, 8. gr.
                    28. gr. Fastar veiðivélar í straumvatni.
 Lagnet og króknet skulu liggja frá bakka eða garði er gengur þvert á straum út
 frá bakka, beint út í straumvatn eða forstreymis. Leiðara má hafa frá krók, og
 telst hann hluti veiðivélar. Ekki má leggja lagnet svo að af verði gildra, og
                           ekki má nota tvöföld net.
 Á tímabilinu frá 20. maí til 30. september ár hvert mega net þau er í 1. mgr.
greinir, á þeim svæðum sem lax gengur um, ekki vera smáriðnari en svo að 4,5 cm
séu á milli hnúta, þegar net eru vot, og á sama við um leiðara frá krókneti eða
                            öðrum föstum veiðivélum.
 Veiðifélag setur reglur um gerð og möskvastærð silungsveiðineta á félagssvæði
   sínu ef ætlunin er að stunda þar netaveiðar á silungi. Slíkar reglur skulu
     samþykktar af [Fiskistofu],^1) að fenginni umsögn Veiðimálastofnunar.
 Milli fastra veiðivéla, hvort sem þær eru sömum megin í straumvatni eða ekki,
 skal jafnan vera hundrað metra bil eftir endilöngu vatni, þar sem skemmst er á
  milli þeirra. Þó má bil aldrei vera skemmra en fimmföld lengd veiðivéla frá
   bakka og út á vatn. Til fastrar veiðivélar telst fjarlægð hennar frá bakka
                          straumvatns, svo og leiðari.
    Ekki má fjölga föstum veiðivélum frá því sem var síðustu fimm árin fyrir
gildistöku laga nr. 53/1957, um lax- og silungsveiði. [Fiskistofa]^1) getur þó,
  ef sérstaklega stendur á, heimilað fjölgun lagna, enda mæli Veiðimálastofnun
                                ekki gegn slíku.
  Ef heimil veiðitæki samkvæmt lögum þessum þykja, að mati Veiðimálastofnunar,
 stofna viðgangi fiskstofns í veiðivatni í hættu, er [Fiskistofu]^1) heimilt að
    fækka föstum veiðivélum í því vatni. Skal áður aflað umsagnar viðkomandi
          veiðifélags eða veiðiréttarhafa, þar sem ekki er veiðifélag.
   Ef sannað þykir að ákvarðanir [Fiskistofu]^1) skv. 5. mgr. valdi tilteknum
 veiðiréttarhafa tjóni umfram aðra veiðiréttarhafa í sama veiðivatni skulu þeir
  veiðiréttarhafar, sem ákvörðunin er fyrst og fremst til hagsbóta fyrir, bæta
  tjónið. Skulu bætur ákveðnar með mati skv. VII. kafla laga þessara, ef eigi
                                     semur.
                               ^1)L. 81/2008, 8. gr.
                       29. gr. Stangveiði í straumvatni.
 Við veiði með færi og stöng skal nota agn, lifandi eða dautt, sem fiskur eltir
 og tekur. Aldrei má við slíka veiði nota krækjur eða neitt annað sem festir í
               fiski honum að óvörum og án þess að hann elti það.
Veiðifélag eða veiðiréttarhafar, þar sem ekki eru veiðifélög, skulu setja nánari
reglur um stangveiði á veiðisvæði sínu sem gilda skulu í a.m.k. átta ár. Slíkar
   reglur, nýtingaráætlun, skal [Fiskistofa]^1) staðfesta að fenginni umsögn
 Veiðimálastofnunar. Sinni veiðifélög eða veiðiréttarhafar ekki þessari skyldu
      sinni getur [Fiskistofa],^1) að eigin frumkvæði, sett slíkar reglur.
           Í reglum skv. 2. mgr. skal kveða á um eftirfarandi atriði:
                   a. fjölda stanga sem á má veiða hverju sinni,
                   b. aðra tilhögun veiði sem nauðsynleg þykir.
   Ef ágreiningur rís um skiptingu veiðitíma, veiðistaði eða endurgjald fyrir
  stangveiði milli veiðiréttarhafa er þeim sem telur sig vanhaldinn heimilt að
           krefjast mats skv. VII. kafla laga þessara, ef eigi semur.
                               ^1)L. 81/2008, 8. gr.
               30. gr. Veiðitæki og veiðiaðferðir í stöðuvötnum.
    Í stöðuvatni má við veiðar aðeins nota færi, dorg, stöng, lóð, lagnet og
       ádráttarnet. Í almenningi stöðuvatns er ádráttarveiði þó óheimil.
 Ekki má í stöðuvatni veiða fisk með krók eða sting eða í háf. Þó má nota þessi
     tæki til þess að bjarga á land fiski sem fastur er á öngli eða í neti.
Veiðifélag eða veiðiréttarhafar, þar sem ekki eru veiðifélög, skulu setja nánari
     reglur um veiði á veiðisvæði sínu. Slíkar reglur, nýtingaráætlun, skal
     [Fiskistofa]^1) staðfesta að fenginni umsögn Veiðimálastofnunar. Sinni
veiðifélög eða veiðiréttarhafar ekki þessari skyldu sinni getur [Fiskistofa],^1)
                    að eigin frumkvæði, sett slíkar reglur.
    Í reglum skv. 3. mgr. er m.a. heimilt að kveða á um eftirfarandi atriði:
        a. undanþágu til notkunar annarra veiðitækja en greinir í 1. mgr.,
            b. fjölda, gerð og notkun þeirra veiðitækja sem leyfð eru,
                       c. lágmarksstærð fisks sem veiða má,
                   d. fjarlægð stangveiði frá föstum veiðivélum,
            e. undanþágu frá banni við ádrætti í almenningi stöðuvatns.
  Fari lax og göngusilungur um stöðuvatn skulu gilda um það sömu reglur og um
straumvötn með tilliti til staðsetningar fastra veiðivéla og gönguhelgi. Að öðru
 leyti gilda reglur laga þessara um veiði í straumvötnum um veiði í stöðuvötnum
                          eftir því sem við getur átt.
                               ^1)L. 81/2008, 8. gr.
            31. gr. Tæki og aðferðir við veiðar göngusilungs í sjó.
 Veiða má göngusilung í netlögum sjávarjarða á færi, stöng og í lagnet. Við þær
       veiðar má ekki nota nein þau veiðitæki sem ætluð eru til laxveiða.
                          32. gr. Reglugerðarheimild.
 Ráðherra skal í reglugerð setja nánari fyrirmæli um veiðitæki og veiðiaðferðir
          samkvæmt kafla þessum, þ.m.t. um merkingu fastra veiðivéla.
  [Fiskistofa]^1) getur með reglum heimilað notkun annarra veiðitækja og aðrar
 veiðiaðferðir en greinir í kafla þessum, enda telji Veiðimálastofnun að slíkt
               skaði hvorki lífríki vatns, fiskigengd né fiskför.
                               ^1)L. 81/2008, 8. gr.

        V. kafli. Um fiskvegi og aðra mannvirkjagerð í og við veiðivötn.
             33. gr. Um heimild til mannvirkjagerðar í veiðivötnum.
 Sérhver framkvæmd í eða við veiðivatn, allt að 100 metrum frá bakka, sem áhrif
getur haft á fiskigengd þess, afkomu fiskstofna, aðstæður til veiði eða lífríki
  vatnsins að öðru leyti, er háð leyfi [Fiskistofu].^1) Um byggingarleyfis- og
framkvæmdaleyfisskyldar framkvæmdir fer einnig samkvæmt [skipulagslögum og lögum
                um mannvirki]^2) og reglum settum samkvæmt þeim.
  Með umsókn framkvæmdaraðila eða landeiganda til [Fiskistofu]^1) um leyfi til
 framkvæmda við ár og vötn skulu fylgja álit viðkomandi veiðifélags þegar það á
  við og umsögn sérfræðings á sviði veiðimála um hugsanleg áhrif framkvæmdar á
    lífríki veiðivatns. Leyfi [Fiskistofu]^1) skal aflað áður en ráðist er í
                                   framkvæmd.
       Ef sérstök ástæða þykir til getur [Fiskistofa]^1) krafist þess að
 framkvæmdaraðili láti gera líffræðilega úttekt á veiðivatni áður en leyfi til
framkvæmdar er veitt. [Fiskistofa]^1) getur í slíkum tilvikum kveðið nánar á um
                       til hvaða þátta úttektin skuli ná.
  Kostnaður vegna nauðsynlegra líffræðilegra úttekta skal greiddur af þeim sem
                       óskar eftir leyfi til framkvæmda.
                 ^1)L. 81/2008, 8. gr. ^2)[4]L. 123/2010, 57. gr.
                               34. gr. Fiskvegir.
     [Fiskistofa]^1) getur, að fenginni umsögn Veiðimálastofnunar, heimilað
 veiðifélögum eða veiðiréttarhöfum, þar sem ekki er veiðifélag, að gera fiskveg
   eða önnur sambærileg mannvirki í vatni eða meðfram vatni. Þar sem ekki er
starfandi veiðifélag þarf ósk um slíkt að koma frá a.m.k. ^2/3 veiðiréttarhafa.
 Ráðherra getur heimilað veiðifélögum eða veiðiréttarhöfum skv. 1. mgr. að taka
   eignarnámi land, landsafnot, vatn eða afnot vatns sem með þarf til gerðar,
starfrækslu og viðhalds fiskvegar eða annarra sambærilegra mannvirkja. Um bætur
                          fer samkvæmt eignarnámsmati.
  Með sömu skilyrðum og greinir í 1. mgr. getur [Fiskistofa]^1) heimilað lokun
                     fiskvegar, tímabundið eða ótímabundið.
     Ef sannað þykir að beiting heimilda skv. 1. og 3. mgr. valdi tilteknum
veiðiréttarhafa tjóni umfram aðra skulu þeir veiðiréttarhafar, sem ákvörðunin er
 fyrst og fremst til hagsbóta fyrir, bæta tjónið. Skulu bætur ákveðnar með mati
                  skv. VII. kafla laga þessara, ef eigi semur.
                               ^1)L. 81/2008, 8. gr.
                         35. gr. Önnur mannvirkjagerð.
 Ef heimiluð er á grundvelli annarra laga gerð mannvirkis sem tálmar fiskför í
    eða við veiðivatn er þeim sem heimild fær skylt að kosta gerð og viðhald
                fullnægjandi fiskvegar samkvæmt ákvæðum 34. gr.
 Skylda til gerðar fiskvegar skv. 1. mgr. er ekki fyrir hendi ef sýnt er fram á
 með mati skv. VII. kafla laga þessara að gerð fiskvegarins og viðhald hafi til
       muna meiri kostnað í för með sér en sem nemur tjóni á veiði þeirra
 veiðiréttarhafa sem land eiga að veiðivatni ofan mannvirkis. Tjón þeirra skal
        hins vegar sá bæta að fullu er heimild fær til mannvirkjagerðar.
 Ef vatni er veitt úr eða í veiðivatn til áveitu, vatnsveitu, vatnsaflsvirkjana
  eða annarra nota, sem ekki tengjast veiði eða fiskför, getur [Fiskistofa]^1)
sett það skilyrði að svo sé búið um hnútana að fiskur eða fiskseiði gangi ekki í
    skurði eða leiðslur. Kostnað, er af slíku hlýst, skal sá greiða er á eða
                        hagsbóta nýtur af framkvæmdinni.
Hafi vatnsmiðlun áhrif á vatnsmagn í veiðivatni skal ávallt haga henni þannig að
  sem minnst röskun hljótist af fyrir lífríki, fiskför og veiði. Rekstraraðila
  miðlunar er skylt að hafa samráð við veiðifélag eða veiðiréttarhafa, þar sem
ekki er veiðifélag, um vatnsmagnsbreytingar sem fyrirhugaðar eru á hverjum tíma
                  og líklegar eru til að hafa áhrif á fiskför.
                               ^1)L. 81/2008, 8. gr.
                              36. gr. Skaðabætur.
   Ef sannað þykir að framkvæmd eða mannvirkjagerð í eða við veiðivatn spilli
   fiskigengd, lífríki veiðivatns eða öðrum þeim hagsmunum sem verndar njóta
 samkvæmt lögum þessum og slíkt veldur tilteknum veiðiréttarhafa tjóni, skal sá
 aðili er að framkvæmd stendur bæta tjónið. Skulu bætur ákveðnar með mati skv.
                    VII. kafla laga þessara, ef eigi semur.

                           VI. kafli. Um veiðifélög.
              37. gr. Starfsvettvangur veiðifélags og félagsaðild.
 Í því skyni að markmiðum laga þessara skv. 1. gr. verði náð er mönnum skylt að
 hafa með sér félagsskap um skipulag veiði í hverju fiskihverfi. Hlutverk slíks
                          félags er m.a. eftirfarandi:
   a. að sjá til þess að reglum laga þessara og samþykktum viðkomandi félags um
          veiðistjórnun og veiðiaðferðir sé framfylgt á félagssvæðinu,
     b. að stunda fiskrækt á félagssvæðinu, eftir því sem þörf krefur, til að
        tryggja vöxt og viðgang fiskstofna og sjálfbæra nýtingu þeirra,
     c. að skipta veiði eða arði af veiði milli félagsmanna í samræmi við rétt
                                    þeirra,
    d. að ráðstafa rétti til stangveiði í fiskihverfi í heild eða að hluta með
hagsmuni félagsmanna að leiðarljósi, en þó þannig að gætt sé markmiða laganna um
                               sjálfbæra nýtingu,
   e. að hafa að öðru leyti með höndum verkefni þau sem því eru falin í lögunum
                           og varða framkvæmd þeirra.
    Félagsmenn veiðifélags eru allir þeir sem skráðir eru veiðiréttarhafar á
     félagssvæðinu skv. 12. gr., en um atkvæðisrétt þeirra fer skv. 40. gr.
Veiðifélag sem starfar samkvæmt lögum þessum skal taka til allrar veiði í umdæmi
      félagsins og eftir stofnun þess er öllum óheimilt að veiða í vatni á
               félagssvæðinu nema samkvæmt heimild frá félaginu.
  Hafi veiðifélag ráðstafað í heild stangveiði á félagssvæði sínu er einstökum
félagsmönnum skylt að veita aðgang að veiðistöðum fyrir landi sínu. Ávallt skulu
   þeir sem aðgengis njóta gæta þess að valda sem minnstri röskun á hagsmunum
                                  félagsmanns.
Ef nýr aðili tekur við veiðirétti skv. II. kafla laga þessara fyrir afsal eða á
     grundvelli ábúðarsamnings er þeim aðila skylt að gerast félagsmaður í
        veiðifélagi og taka á sig skuldbindingar fráfarandi félagsmanns.
  Sjálfstæðar eignir veiðifélags tilheyra þeim fasteignum á félagssvæðinu sem
                    veiðirétt eiga, og í arðskrárhlutfalli.
Ráðherra skal í reglugerð^1) setja nánari fyrirmæli um starfsemi veiðifélaga svo
                    sem nánar er kveðið á um í kafla þessum.
                                 ^1)Rg. 1024/2006.
                          38. gr. Umdæmi veiðifélags.
   Umdæmi veiðifélags getur náð yfir heilt fiskihverfi, einstakt veiðivatn í
  fiskihverfi, hluta af veiðivatni, þar sem sérstaklega hagar til um veiði eða
      vatnskosti, eða veiðivötn á afrétti sem eru hluti af einu eða fleiri
                     fiskihverfum og eru á sama landsvæði.
      [Fiskistofa]^1) skal ákveða umdæmi veiðifélags að höfðu samráði við
                   veiðiréttarhafa á væntanlegu félagssvæði.
     Ef veiði hefst fyrir eða á landi fasteignar, sem liggur að fiskihverfi
veiðifélags en er utan félagssvæðis, skal sú fasteign tilheyra félagssvæðinu, og
             er viðkomandi veiðiréttarhafa skylt að gerast félagi.
  Ef félagssvæði er hluti straumvatns skal umdæmi félags ná svo langt upp með
vatninu sem veiði er stunduð, nema sérstaklega standi á, t.d. vegna fiskræktar.
                               ^1)L. 81/2008, 8. gr.
                          39. gr. Stofnun veiðifélags.
Þar sem ekki er starfandi veiðifélag fyrir geta einn eða fleiri veiðiréttarhafar
átt frumkvæði að stofnun veiðifélags og boðun stofnfundar, en að þeim frátöldum
                                [Fiskistofa].^1)
Til stofnfundar skal boða alla þekkta veiðiréttarhafa á fyrirhuguðu félagssvæði,
     sbr. 12. gr. Ráðherra skal í reglugerð^2) setja nánari ákvæði um boðun
stofnfundar og dagskrá hans. Til annarra funda en stofnfundar í veiðifélagi skal
                              boða með sama hætti.
 Á stofnfundi skal setja veiðifélagi samþykktir sem hafa a.m.k. að geyma ákvæði
                                      um:
                                  a. nafn félags,
                          b. heimilisfang og varnarþing,
   c. félagssvæði og skulu þar taldar upp allar þær fasteignir eða einstaklingar
        og lögaðilar sem veiðiréttindi eiga skv. II. kafla laga þessara,
                              d. verkefni félagsins,
                      e. skipun og starfssvið félagsstjórnar,
             f. málsmeðferðarreglur, reikninga félags og endurskoðun,
       g. skyldu til framlagningar fjárhagsáætlunar fyrir komandi starfsár á
                               aðalfundi félags,
    h. meðferð afla félags eða arðs og greiðslu kostnaðar af starfsemi félags.
Ráðherra skal í reglugerð^2) setja veiðifélögum fyrirmynd að samþykkt í samræmi
                         við efni málsgreinar þessarar.
  Í samþykktum má ákveða að félag skuli starfa í deildum, enda taki hver deild
 yfir tiltekið veiðivatn eða hluta vatns. Hver deild ráðstafar þá veiði í sínu
           umdæmi með þeim skilyrðum sem aðalfundur félagsins setur.
 Atkvæði ^2/3 hluta allra atkvæðisbærra félagsmanna þarf til þess að samþykktir
séu löglega gerðar eða þeim breytt. Sé fundarsókn ekki næg skal boða til annars
     fundar með sama hætti og að framan greinir, og ræður þar afl atkvæða.
 Hafi veiðifélag ekki sett sér lögmætar samþykktir, þrátt fyrir ákvæði greinar
    þessarar, getur [Fiskistofa]^1) sett félagi samþykktir sem gilda þar til
           lögmætar samþykktir hafa verið settar af félaginu sjálfu.
 Sá er vefengja vill lögmæti stofnaðs veiðifélags getur borið ágreining þar að
            lútandi undir dómstóla innan sex mánaða frá stofnfundi.
    Samþykkt skv. 3. mgr. skal staðfest af [Fiskistofu]^1) og birt í B-deild
        Stjórnartíðinda eftir að málskotsfrestur skv. 7. mgr. er liðinn.
                      ^1)L. 81/2008, 8. gr. ^2)Rg. 1024/2006.
                     40. gr. Atkvæðisréttur í veiðifélagi.
  Á félagssvæði veiðifélags fylgir eitt atkvæði hverri jörð sem veiðirétt á í
  samræmi við ákvæði laga þessara. Hið sama gildir um veiðifélag sem einungis
tekur til veiðivatna á afréttum í þjóðlendu. Með jörð í framangreindum skilningi
er átt við þær jarðir, [þar á meðal eyðijarðir],^1) sem fullnægðu skilyrðum laga
     til að teljast lögbýli við gildistöku eldri [5]jarðalaga, nr. 65/1976.
Ef eigendur jarðar eða veiðiréttar eða ábúendur jarðar eru fleiri en einn skulu
  þeir gera með sér skriflegan samning um það hver fari með atkvæðisréttinn og
skal það tilkynnt veiðifélagi með sannanlegum hætti. Hið sama gildir þegar jörð
         hefur löglega verið skipt í ákveðnum hlutföllum milli eigenda.
  Þegar sameinaðar hafa verið jarðir, sem veiðirétt hafa, fylgir eitt atkvæði
                             hinni sameinuðu jörð.
  Þegar veiðiréttur hefur löglega verið skilinn frá jörð, eða land hefur verið
fellt úr tölu jarða með samþykki réttra yfirvalda, skal eitt atkvæði koma fyrir
         þá jörð eða það land sem veiðirétturinn tilheyrði upphaflega.
 Ef landareign er leigð samkvæmt ábúðarlögum skal ábúandi fara með atkvæðisrétt
  ábúðarjarðar sinnar, nema á annan veg hafi verið samið, sbr. 3. mgr. 5. gr.
Félagsmaður má fela öðrum að fara með atkvæði sitt, enda sé umboðið skriflegt og
      ekki eldra en þriggja mánaða. Geta skal umboðsins í fundargerðabók.
   Ef lagt er fyrir fund í veiðifélagi að ráðast vegna starfsemi félagsins í
   framkvæmdir, sem hafa fjárútlát í för með sér er nema a.m.k. 25% af tekjum
félags af veiði á því starfsári, getur hver félagsmaður krafist þess að ákvörðun
ráðist með greiðslu atkvæða er hafi vægi í samræmi við arðskrá félagsins. Gildir
 þá hver eining í arðskrá sem eitt atkvæði. Í samþykktum veiðifélags er heimilt
að ákveða að regla þessi um atkvæðagreiðslur gildi í fleiri tilgreindum tilvikum
                     sem varða ákvarðanatöku í veiðifélagi.
  Um málefni, sem ekki er sérstaklega kveðið á í lögum eða samþykktum félags,
                               ræður afl atkvæða.
                              ^1)L. 119/2009, 1. gr.
                                41. gr. Arðskrá.
 Veiðifélagi er skylt að láta gera skrá er sýni hluta þann af veiði eða arð af
  veiði sem koma skal í hlut hverrar fasteignar, lögaðila eða einstaklings er
                       veiðirétt á í vatni á félagssvæði.
  Við niðurjöfnun veiði eða úthlutun arðs af henni skal m.a. taka tillit til:
                      a. aðstöðu til netaveiði og stangveiði,
         b. landlengdar að veiðivatni, vatnsmagns og stærðar vatnsbotns og
                     c. hrygningar- og uppeldisskilyrða fisks.
   Arðskrá skal leggja fram til samþykktar eða synjunar félagsmanna á löglega
boðuðum félagsfundi. Um arðskrá skal greiða atkvæði, og þarf atkvæði ^2/3 hluta
  allra atkvæðisbærra félagsmanna til samþykktar henni. Sé fundarsókn ekki næg
skal boða til annars fundar með sama hætti og að framan greinir, og ræður þá afl
                                    atkvæða.
Ef arðskrá er ekki samþykkt ber stjórn veiðifélags að óska eftir mati skv. VII.
  kafla laga þessara um þau atriði sem greinir í 1. mgr. Einnig er sérhverjum
 félagsmanni rétt að krefjast mats með framangreindum hætti, enda komi sú krafa
   fram innan tveggja mánaða frá fundi þar sem arðskrá hefur verið samþykkt.
   Arðskrá skv. 1.4. mgr. skal staðfest af [Fiskistofu]^1) og birt í B-deild
Stjórnartíðinda eftir að málskotsfrestur skv. 4. mgr. er liðinn. Tekur hún gildi
   tveimur mánuðum eftir slíka birtingu. Komi fram krafa um mat gildir eldri
arðskrá ef henni er til að dreifa þar til matsgerð skv. VII. kafla laga þessara
   liggur fyrir og arðskrá á grundvelli hennar hefur verið staðfest og birt.
   Heimilt er veiðifélagi samkvæmt ákvörðun félagsfundar eða stjórnar, svo og
  einstökum félagsmönnum, að krefjast endurskoðunar á arðskrá átta árum eftir
                               gildistöku hennar.
        Nánari fyrirmæli um arðskrár skal ráðherra setja í reglugerð.^2)
                      ^1)L. 81/2008, 8. gr. ^2)Rg. 412/2007.
               42. gr. Nánari ákvæði um starfshætti veiðifélags.
  Kostnað af starfsemi veiðifélags skulu félagsmenn greiða í því hlutfalli sem
                                 þeir taka arð.
  Félagsstjórn skal senda [Fiskistofu]^1) samþykktir viðkomandi veiðifélags og
                           arðskrá til staðfestingar.
    Skylt er stjórn veiðifélags að gefa [Fiskistofu]^1) skýrslu um starfsemi
  félagsins og þau atriði önnur sem stofnunin kann að óska eftir og henni eru
                     nauðsynleg við framkvæmd laga þessara.
Aðalfund veiðifélags skal halda árlega fyrir 1. júní ár hvert og aukafundi eftir
  þörfum. Boði félagsstjórn ekki til aðalfundar fyrir 1. september ár hvert er
  þeim sem fund vilja halda heimilt að boða hann. Nánari ákvæði um slíka fundi
                      skal ráðherra setja í reglugerð.^2)
                      ^1)L. 81/2008, 8. gr. ^2)Rg. 1024/2006.
                              43. gr. Kæruheimild.
Nú greinir félagsmenn veiðifélags á um lögmæti ákvörðunar sem tekin hefur verið
   á fundi veiðifélags eða af félagsstjórn og getur þá hver félagsmaður kært
  ákvörðunina til [Fiskistofu]^1) innan þriggja mánaða frá því að ákvörðun var
                                     tekin.
[Fiskistofa]^1) skal hafa lokið afgreiðslu máls innan tveggja mánaða frá því að
                                  kæra barst.
    Reynist hin kærða ákvörðun ólögmæt fellir [Fiskistofa]^1) hana úr gildi.
 Ákvörðun [Fiskistofu]^1) samkvæmt þessari grein verður ekki kærð til ráðherra.
                               ^1)L. 81/2008, 8. gr.

                    VII. kafli. Um matsgerðir og skaðabætur.
                        44. gr. Skipan matsnefndar o.fl.
[Sjávarútvegs- og landbúnaðarráðherra]^1) skipar þrjá menn og jafnmarga til vara
    í matsnefnd til fjögurra ára í senn. Tveir skulu skipaðir að tilnefningu
 Hæstaréttar Íslands og skulu þeir uppfylla almenn hæfisskilyrði héraðsdómara.
     Einn nefndarmaður skal skipaður að tilnefningu stjórnar Landssambands
  veiðifélaga. Nefndin skiptir með sér störfum. Annar þeirra nefndarmanna sem
             Hæstiréttur tilnefnir skal vera formaður nefndarinnar.
Ráðherra er heimilt að framlengja starfstíma matsnefndar um sex mánuði til þess
 að ljúka þeim málum sem nefndin hafði til meðferðar þegar ráðherra skipar nýja
                                menn í nefndina.
 Heimilt er matsnefndinni að kveðja sérfræðinga sér til aðstoðar ef þörf þykir.
  Henni er einnig heimilt að leita eftir áliti eða rannsóknum sérfræðinga eða
rannsóknastofnana á lífríki vatns þar sem það hefur þýðingu fyrir úrlausn máls.
Ráðherra ákveður tímagjald matsmanna og starfsmanns nefndarinnar. Laun og annar
kostnaður af starfsemi matsnefndar greiðist með fjárveitingum af fjárlögum. Við
ákvörðun matskostnaðar skv. 47. gr. skal miðað við að hann standi almennt undir
                    kostnaði af starfsemi matsnefndarinnar.
                  Matsnefnd er heimilt að ráða sér starfsmann.
                              ^1)L. 167/2007, 72. gr.
                    45. gr. Beiðni um úrskurð eða matsgerð.
   Ef félagsmenn í veiðifélagi greinir á um arðskrá verður ágreiningi þar að
       lútandi skotið til matsnefndar í samræmi við 4. og 6. mgr. 41. gr.
  Nú greinir menn á um hvar um sé að tefla sjó, straumvatn, stöðuvatn, á, ós,
     ósasvæði, kvísl, ál eða takmörk fiskihverfis og er þá heimilt að bera
                    ágreininginn undir úrskurð matsnefndar.
Matsnefnd fer að auki með önnur þau verkefni sem henni eru falin lögum samkvæmt.
 Beiðni um úrskurð um ágreiningsefni skal vera skrifleg og skal ágreiningsefnið
          skýrt afmarkað. Beiðninni skulu fylgja öll nauðsynleg gögn.
                              46. gr. Málsmeðferð.
 Matsnefnd skal ákveða fyrirtöku máls með a.m.k. viku fyrirvara með skriflegri
tilkynningu til veiðifélags og eigenda veiðiréttar, sem málið beinlínis varðar,
í ábyrgðarbréfi, símskeyti eða með öðrum tryggilegum hætti. Matsnefnd getur þess
 í stað óskað eftir því við hlutaðeigandi veiðifélag að það annist tilkynningu
 til allra eigenda veiðiréttar um fyrirtöku máls. Ef ekki þykir nægilega ljóst
 fyrir fram hvaða aðilar eigi beinna hagsmuna að gæta skal birta tilkynningu um
                       fyrirtöku máls í Lögbirtingablaði.
    Við fyrstu fyrirtöku máls skal skorað á aðila að upplýsa hvort þeir geri
  athugasemdir við hæfi nefndarmanna til meðferðar máls. Þá skal og farið yfir
 afmörkun ágreiningsefnis sem til úrlausnar er og ákvarðar nefndin það nánar sé
                                  ástæða til.
 Um meðferð máls fer samkvæmt ákvæðum stjórnsýslulaga sé ekki á annan veg mælt
                             fyrir í lögum þessum.
   Matsnefnd skal ganga á vettvang að tilkvöddum málsaðilum samkvæmt ákvörðun
                                 nefndarinnar.
  Matsnefnd skal í rökstuddum skriflegum úrskurði gera grein fyrir niðurstöðu
sinni. Form og efni úrskurðarins skal vera í samræmi við 31. gr. stjórnsýslulaga
  eftir því sem við getur átt. Úrskurð skal birta með sama hætti og segir í 1.
                                      mgr.
                         47. gr. Kostnaður af matsgerð.
  Í úrskurði matsnefndar skal kveðið á um kostnað af meðferð máls og skiptingu
hans á aðila og rennur hann í ríkissjóð. Veiðifélag skal að jafnaði bera kostnað
                            af endurskoðun arðskrár.
    Til málskostnaðar telst allur kostnaður af matinu, þ.m.t. laun matsmanna
  samkvæmt tímaskýrslu og sérfræðinga skv. 3. mgr. 44. gr., ferðakostnaður og
  annar kostnaður, svo og laun starfsmanns nefndarinnar samkvæmt tímaskýrslu.
             48. gr. Úrskurðir matsnefndar og málshöfðunarfrestur.
Matsnefnd skv. 1. mgr. 44. gr. er sjálfstæð í störfum sínum og verður úrskurðum
                  hennar ekki skotið til annarra stjórnvalda.
 Vilji aðili bera úrskurð nefndarinnar undir dómstóla skal hann höfða mál innan
   sex mánaða frá því að honum var birtur úrskurður nefndarinnar. Málshöfðun
                     frestar ekki réttaráhrifum úrskurðar.
                    49. gr. Bótaskyld skerðing á veiðirétti.
Nú hafa lagaákvæði leitt til þess að veiði veiðieiganda skerðist verulega og að
mun umfram aðra eigendur veiði í sama fiskihverfi, og á hann þá rétt til bóta úr
                             ríkissjóði eftir mati.
   Nú leiðir ákvörðun veiðifélags um veiði og friðun til þess að veiðieigandi
   verður að mun öðrum fremur fyrir tjóni og á hann þá rétt til bóta úr hendi
 annarra veiðieigenda á félagssvæðinu, á meðan sú ákvörðun gildir. Skulu bætur
 þessar vera árgjald sem ákveðið er með mati, ef ekki semur. Ákveða má þeim er
     tjón hefur beðið bætur með því að úthluta honum arði í arðskrá. Stjórn
         veiðifélags er skylt að annast innheimtu bóta á félagssvæðinu.
   Um ákvörðun bótafjárhæðar, greiðslu bóta og endurgjald, er greinir í lögum
   þessum, skal eftir því sem við á fara eftir lögum um framkvæmd eignarnáms.

                    VIII. kafli. Refsi- og réttarfarsákvæði.
                             50. gr. Um refsingar.
 Það varðar mann sektum eða fangelsi allt að tveimur árum, ef miklar sakir eru,
                                      ef:
                  a. hann veiðir án leyfis í vatni annars manns,
    b. hann er staðinn að því að vera með veiðarfæri við veiðivatn annars manns
 fyrir utan venjulega vegi, nema sannað sé að hann hafi átt þar lögmæt erindi,
     c. hann veiðir á tíma þegar veiði er bönnuð eða á stöðum þar sem veiði er
                                    bönnuð,
    d. hann notar veiðitæki eða veiðiaðferðir sem bannað er að nota eða fylgir
         ekki settum reglum um tilhögun veiðitækja eða um veiðiaðferð,
      e. hann veiðir fisk sem er minni en leyft er að veiða eða sleppir ekki
                         veiddum fiski er sleppa skal,
    f. hann brýtur ákvæði 1. eða 3. mgr. 27. gr., 28. gr., 1. mgr. 29. gr., 1.
                   eða 2. mgr. 30. gr., [1. mgr. 33. gr.],^1)
       g. hann spillir fiskvegi eða tálmar á ólögmætan hátt fiskför um vatn,
    h. hann notar sprengiefni, skotvopn, rafmagn, eitruð efni eða deyfandi eða
                        veitir vatni af fiski við veiði,
      i. hann hlítir ekki settum reglum um veiðifélög eða samþykktum þeirra.
                              ^1)L. 119/2009, 2. gr.
                      51. gr. Um fullframningarstig brota.
 Brot þau er getur í c-, d- og h-liðum 50. gr. teljast fullframin jafnskjótt og
veiðarfæri er komið að veiðistað, nema sannað sé að það hafi verið flutt þangað
                              í lögmætum tilgangi.
                      52. gr. Um skaðabótarétt brotaþola.
Nú veiðir maður án leyfis í vatni annars manns, og skal sá er misgert var við fá
allt veiðifang eða andvirði þess auk bóta fyrir annað tjón sem hann kann að hafa
                                  orðið fyrir.
                53. gr. Um upptöku veiðitækja og ólöglegs afla.
 Ólögleg veiðitæki og veiðitæki, sem notuð eru með ólöglegum hætti, skulu gerð
            upptæk. Eins fer um ólöglegt veiðifang, sbr. þó 52. gr.
                        54. gr. Um ráðstöfun sektarfjár.
Sektir samkvæmt lögum þessum og andvirði upptækra veiðitækja renna í ríkissjóð.
                           55. gr. Stjórnvaldssektir.
Lögregla og Landhelgisgæsla Íslands geta lagt stjórnvaldssekt að fjárhæð 50.000
 kr. á skipstjóra eða hvern þann sem veitt hefur lax í sjó og af ásetningi eða
  gáleysi ekki sleppt honum strax aftur. Ef brot er stórfellt má leggja á hinn
  brotlega 200.000 kr. stjórnvaldssekt. Sektir samkvæmt þessari grein renna í
                            Landhelgissjóð Íslands.

                          IX. kafli. Gildistaka o.fl.
                            56. gr. Gildistaka o.fl.
                      Lög þessi öðlast gildi 1. júlí 2006.
    Ákvæðum VII. kafla skal einvörðungu beitt um mál sem koma til meðferðar
matsnefndar eftir gildistöku laganna. Sé mál endurupptekið eftir gildistöku laga
               þessara skal beita lögunum um þau mál upp frá því.
  Þau mál sem eru til meðferðar hjá matsmönnum og yfirmatsmönnum skv. 2. og 3.
     mgr. [6]101. gr. laga nr. 76/1970, um lax- og silungsveiði, með síðari
breytingum, þegar lög þessi taka gildi, skal til lykta leiða af þeim matsmönnum
          samkvæmt ákvæðum [7]laga nr. 76/1970, með síðari breytingum.
  Mati skv. 2. mgr. [8]101. gr. laga nr. 76/1970, um lax- og silungsveiði, má
   skjóta til matsnefndar áður en liðnir eru tveir mánuðir frá birtingu mats.
 Mat skv. 3. mgr. [9]101. gr. laga nr. 76/1970, um lax- og silungsveiði, verður
    borið undir matsnefnd í samræmi við ákvæði 2. mgr. 45. gr. laga þessara.
                                    57. gr.

                            Ákvæði til bráðabirgða.
I. Frá gildistöku laga þessara og til loka ársins 2010 skal starfa samráðsnefnd
 um framkvæmd þeirra, laga um [fiskeldi],^1) laga um Veiðimálastofnun, laga um
  fiskrækt og laga um varnir gegn fisksjúkdómum. Hlutverk samráðsnefndar er að
 fylgjast með og stuðla að greiðri framkvæmd og virkum skoðanaskiptum þeirra er
          lögin varða helst. Nefndin skal skipuð af [sjávarútvegs- og
   landbúnaðarráðherra]^2) og í henni sitja [tólf]^1) fulltrúar tilnefndir af
eftirtöldum aðilum: Landssambandi veiðifélaga, Landssambandi stangaveiðifélaga,
 Landssambandi fiskeldisstöðva, Félagi eigenda sjávarjarða, fisksjúkdómanefnd,
     Veiðimálastofnun, [Matvælastofnun],^2) Fiskistofu, umhverfisráðuneyti,
  [Hafrannsóknastofnuninni og Sambandi íslenskra sveitarfélaga].^1) Þá skipar
 [sjávarútvegs- og landbúnaðarráðherra]^2) einn nefndarmann án tilnefningar og
 skal hann vera formaður nefndarinnar. [Sker atkvæði formanns úr ef ágreiningur
                            verður í nefndinni.]^1)
Samráðsnefnd skv. 1. mgr. skal innan 18 mánaða frá gildistöku laga þessara og í
samráði við hagsmunaaðila móta framtíðarstefnu um netaveiði á laxi og silungi og
  skila tillögum þar að lútandi til [sjávarútvegs- og landbúnaðarráðherra],^2)
                      eftir atvikum í formi lagafrumvarps.
                  ^1)L. 81/2008, 11. gr. ^2)L. 167/2007, 72. gr.
 II. Samþykktum einstakra veiðifélaga skal breytt til samræmis við fyrirmæli og
      reglur laga þessara, í síðasta lagi innan árs frá gildistöku þeirra.

References

   Visible links
   1. file://2010123.html
   2. file://1923015.html#g7
   3. file://1923015.html#g8
   4. file://2010123.html#g57
   5. file://1976065.html
   6. file://1970076.html
   7. file://1970076.html
   8. file://1970076.html
   9. file://1970076.html
