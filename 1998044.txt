
   --------------------------------------------------------------------------

                               Lög um húsnæðismál

                              1998 nr. 44 3. júní

   --------------------------------------------------------------------------

 Tóku gildi 1. janúar 1999. Breytt með [2]l. 84/1998 (tóku gildi 1. jan. 1999),
 [3]l. 157/1998 (tóku gildi 1. jan. 1999), [4]l. 121/1999 (tóku gildi 30. des.
  1999), 32/2000 (tóku gildi 26. maí 2000), [5]l. 77/2001 (tóku gildi 15. júní
2001), [6]l. 155/2001 (tóku gildi 31. des. 2001), [7]l. 86/2002 (tóku gildi 23.
            maí 2002) og [8]l. 163/2002 (tóku gildi 30. des. 2002).

                           1. þáttur. Almenn ákvæði.
                      I. kafli. Tilgangur og orðskýringar.
                               1. gr. Tilgangur.
    Tilgangur laga þessara er að stuðla að því með lánveitingum og skipulagi
 húsnæðismála að landsmenn geti búið við öryggi og jafnrétti í húsnæðismálum og
  að fjármunum verði sérstaklega varið til þess að auka möguleika fólks til að
               eignast eða leigja húsnæði á viðráðanlegum kjörum.
                              2. gr. Orðskýringar.
                 Merking orða í lögum þessum er sem hér segir:
    Almenn lán eru þær lánveitingar sem fólgnar eru í skiptum á húsbréfum fyrir
          fasteignaveðbréf sem gefin eru út með veði í íbúðarhúsnæði.
   Fasteignaveðbréf eru skuldabréf sem kaupandi eða eigandi íbúðarhúsnæðis gefur
 út með veði í íbúðarhúsnæði í tengslum við fasteignaviðskipti, nýbyggingar og
  meiri háttar viðbyggingar, endurbætur og endurnýjun á notuðu íbúðarhúsnæði.
         Félagasamtök merkja almenn félög eða almannasamtök sem starfa að
 húsnæðismálum með það langtímamarkmið að koma á fót húsnæði og sjá um rekstur
                         þess í þágu félagsmanna sinna.
      Félög merkja félög sem rekin eru að hætti samvinnufélaga, hlutafélaga,
  einkahlutafélaga, sjálfseignarstofnana eða félaga með ótakmarkaðri ábyrgð er
             hafa að markmiði að byggja, eiga og reka leiguhúsnæði.
    Húsbréf eru markaðshæf skuldabréf sem gefin eru út í nafni Íbúðalánasjóðs í
                        tengslum við lánveitingar hans.
      Húsnæðisbréf eru skuldabréf sem gefin eru út í nafni Íbúðalánasjóðs og
   sjóðurinn selur á almennum markaði í því skyni að afla fjár til starfsemi
                                    sinnar.
     Húsnæðislán nefnast þær lánveitingar sem Íbúðalánasjóður annast samkvæmt
                                 lögum þessum.
   Lán til leiguíbúða eru lán sem Íbúðalánasjóður veitir sveitarfélögum, aðilum
      á þeirra vegum, félögum eða félagasamtökum til byggingar eða kaupa á
                  leiguhúsnæði með veði í hlutaðeigandi eign.
     Viðbótarlán eru lán sem Íbúðalánasjóður veitir einstaklingum til viðbótar
 almennu húsnæðisláni til öflunar eigin húsnæðis með veði í hlutaðeigandi eign,
 næst á eftir fasteignaveðbréfi, eftir tilvísun húsnæðisnefndar sveitarfélags.

                        2. þáttur. Stjórn húsnæðismála.
                              II. kafli. Skipulag.
                               3. gr. Yfirstjórn.
   Félagsmálaráðherra fer með yfirstjórn þeirra mála sem lög þessi taka til.
                            4. gr. Íbúðalánasjóður.
Stofna skal sérstakan lánasjóð er nefnist Íbúðalánasjóður. Íbúðalánasjóður skal
 annast stjórn og framkvæmd húsnæðismála samkvæmt lögum þessum. Skal sjóðurinn
vera ráðgefandi fyrir félagsmálaráðherra og önnur stjórnvöld í húsnæðismálum og
 fara með þau verkefni sem getið er í lögum þessum og ráðherra felur honum með
  reglugerð. Félagsmálaráðherra getur krafið stjórn Íbúðalánasjóðs um gögn og
                    upplýsingar sem snerta málefni sjóðsins.
 Íbúðalánasjóður er sjálfstæð stofnun í eigu ríkisins er lýtur sérstakri stjórn
og heyrir stjórnarfarslega undir félagsmálaráðherra. [Aðsetur stofnunarinnar er
                  í Reykjavík, nema ráðherra ákveði annað.]^1)
                             ^1)[9]L. 121/1999, 2. gr.
                            5. gr. Sveitarstjórnir.
Sveitarstjórn ber ábyrgð á og hefur frumkvæði að því að leysa húsnæðisþörf þess
  fólks í sveitarfélaginu sem þarfnast aðstoðar við húsnæðisöflun. Í því skyni
       skal sveitarstjórn fylgjast með þörf á húsnæði í sveitarfélaginu.
                            6. gr. Húsnæðisnefndir.
              Sveitarstjórnir skipa húsnæðisnefndir sveitarfélaga.
Húsnæðisnefndir sveitarfélaga fara með stjórn og samræmingu húsnæðismála á vegum
                                 sveitarfélags.

                          III. kafli. Íbúðalánasjóður.
                                 7. gr. Stjórn.
    Félagsmálaráðherra skipar stjórn Íbúðalánasjóðs til fjögurra ára í senn.
  Stjórnina skipa fimm menn og jafnmargir til vara. Félagsmálaráðherra skipar
formann og varaformann úr hópi stjórnarmanna, en stjórn sjóðsins skiptir að öðru
          leyti með sér verkum. Ráðherra ákveður þóknun stjórnarmanna.
                            8. gr. Framkvæmdastjóri.
       Stjórn Íbúðalánasjóðs ræður framkvæmdastjóra til fimm ára í senn.
Framkvæmdastjóri ræður annað starfsfólk. Hann annast daglegan rekstur skrifstofu
 sjóðsins, fjárreiður og reikningsskil. Framkvæmdastjóri framfylgir ákvörðunum
                            stjórnar Íbúðalánasjóðs.
                                9. gr. Verkefni.
                          Verkefni Íbúðalánasjóðs eru:
    1. Að annast lánveitingar og sinna húsbréfaviðskiptum í samræmi við ákvæði
                                 laga þessara.
     2. Að annast lánveitingar til sveitarfélaga, félaga og félagasamtaka til
                      byggingar eða kaupa á leiguhúsnæði.
   3. Að hafa umsjón með fjárhag, rekstri og annarri starfsemi Íbúðalánasjóðs og
    gæta þess að sjóðurinn starfi í samræmi við gildandi lög og reglugerðir.
   4. Að gera fjárhagsáætlun fyrir sjóðinn í samræmi við ákvæði fjárlaga þar sem
              fram komi sundurliðaður áætlaður rekstrarkostnaður.
      5. Að koma á framfæri við almenning upplýsingum um hlutverk og þjónustu
                                Íbúðalánasjóðs.
    6. Að stuðla að tækninýjungum og öðrum umbótum í byggingariðnaði, m.a. með
   veitingu lána eða styrkja samkvæmt nánari ákvæðum í reglugerð sem ráðherra
                                     setur.
   7. Að fylgjast með íbúðaþörf í landinu og áætlanagerð sveitarfélaga um þörf á
                                 íbúðarhúsnæði.
   8. Að sinna öðrum verkefnum sem ráðherra felur sjóðnum með reglugerð á sviði
                                 húsnæðismála.
                                10. gr. Tekjur.
   Íbúðalánasjóður fjármagnar þau verkefni sem honum eru falin samkvæmt lögum
                      þessum með þeim hætti sem hér segir:
   1. Með tekjum af eigin fé sjóðsins, þ.e. afborgunum, vöxtum og verðtryggingu
                               af veittum lánum.
                              2. Með útgáfu húsbréfa.
       3. Með sölu húsnæðisbréfa og lántöku samkvæmt fjárlögum hverju sinni.
                                11. gr. Varsla.
   Íbúðalánasjóður skal varðveita og ávaxta það fé sem hann hefur umsjón með.
   Stjórn Íbúðalánasjóðs getur, að fengnu samþykki félagsmálaráðherra, tekið
 ákvörðun um að fela öðrum varðveislu eigna sjóðsins, að nokkru leyti eða öllu.
  Þess skal gætt að sjóðurinn hafi jafnan nægilegt laust fé til að standa við
                             skuldbindingar sínar.
  Stjórn Íbúðalánasjóðs skal, að fengnu samþykki félagsmálaráðherra, semja við
   lánastofnanir um afgreiðslu og innheimtu lána eða einstakra flokka þeirra.
                               12. gr. Skipulag.
   Ráðherra er heimilt að ákveða með reglugerð, að fenginni tillögu stjórnar
  Íbúðalánasjóðs, frekari verkefni og skipulag sjóðsins, þar á meðal skiptingu
  hans í svið eða deildir að því leyti sem ekki er kveðið á um í lögum þessum.

                          IV. kafli. Húsnæðisnefndir.
                                13. gr. Skipan.
 Sveitarstjórn skipar húsnæðisnefnd að loknum hverjum sveitarstjórnarkosningum.
Nefndina skipa þrír til fimm menn og jafnmargir til vara. Formaður skal kjörinn
       af sveitarstjórn en að öðru leyti skiptir nefndin með sér verkum.
                               14. gr. Verkefni.
               Helstu verkefni húsnæðisnefndar sveitarfélags eru:
     1. Að gera árlega áætlanir fyrir sveitarfélagið um þörf á íbúðarhúsnæði í
sveitarfélaginu og að hafa milligöngu um, og geta átt frumkvæði að því, að aflað
     verði húsnæðis í því skyni og aðstoða einstaklinga við húsnæðisöflun.
       2. Að leggja mat á þörf einstaklinga, sem búa við erfiðar aðstæður, á
            viðbótarláni og hvort þeir uppfylli skilyrði í því efni.
         3. Að hafa milligöngu um töku lána hjá Íbúðalánasjóði fyrir hönd
          sveitarfélags til öflunar leiguhúsnæðis fyrir einstaklinga.
           4. Að veita almennar upplýsingar og ráðgjöf um húsnæðismál og
                               húsaleigusamninga.
    5. Að aðstoða aldraða og fatlaða, svo og samtök þeirra við öflun húsnæðis,
        með ráðgjöf, við útboð, byggingarframkvæmdir, samningsgerð o.fl.
Jafnframt sér húsnæðisnefnd um önnur þau verkefni sem sveitarstjórn felur henni
á sviði húsnæðismála. Húsnæðisnefndir setja sér starfsreglur sem sveitarstjórnir
          skulu staðfesta og almenningur skal hafa greiðan aðgang að.
  Húsnæðisnefnd er heimilt að taka gjöld fyrir þjónustu sem hún veitir skv. 1.
 mgr. og á grundvelli gjaldskrár sem sveitarstjórn staðfestir. Gjöld þessi mega
 ekki nema hærri upphæð en sem nemur kostnaði við þá þjónustu sem húsnæðisnefnd
                           lætur einstaklingum í té.

                            3. þáttur. Húsnæðislán.
                            V. kafli. Almenn ákvæði.
                      15. gr. Lánveitingar Íbúðalánasjóðs.
     Íbúðalánasjóður annast lánveitingar samkvæmt eftirfarandi lánaflokkum:
        1. Almenn lán skv. VI. kafla laga þessara til byggingar eða kaupa á
                                 íbúðarhúsnæði.
    2. Viðbótarlán til einstaklinga skv. VII. kafla laga þessara til byggingar
                        eða kaupa á eigin íbúðarhúsnæði.
    3. Lán til leiguíbúða til sveitarfélaga, félagasamtaka og félaga skv. VIII.
    kafla laga þessara til byggingar eða kaupa á íbúðarhúsnæði til útleigu.
                           16. gr. Aðrir lánaflokkar.
  Stjórn Íbúðalánasjóðs er heimilt, að fengnu samþykki félagsmálaráðherra, að
      stofna til nýrra lánaflokka. Gert skal ráð fyrir öllum lánaflokkum í
        fjárhagsáætlun sjóðsins fyrir það ár sem veiting láns fer fram.
Um nánari skilyrði lánveitinga samkvæmt þessari grein fer eftir því sem ákveðið
   er í lögum þessum og reglugerð^1) sem félagsmálaráðherra setur að fenginni
                        umsögn stjórnar Íbúðalánasjóðs.
            ^1)[10]Rg. 458/1999, sbr. [11]1000/2001, [12]rg. 584/2001.
                             17. gr. Húsbréfadeild.
     Til þess að annast almenn húsnæðislán skal Íbúðalánasjóður starfrækja
   húsbréfadeild. Fjárhagur húsbréfadeildar skal aðskilinn frá öðrum þáttum í
             starfsemi Íbúðalánasjóðs. Hlutverk húsbréfadeildar er:
    1. Að gefa út flokka markaðshæfra húsbréfa í nafni Íbúðalánasjóðs með þeim
      kjörum og skilmálum sem ákveðin eru með lögum þessum eða reglugerð.
                  2. Að skipta á húsbréfum og fasteignaveðbréfum.
            3. Að stuðla að því að greið sala sé á húsbréfum á markaði.
    4. Að gæta þess að inn- og útgreiðslur vegna fasteignaveðbréfa og húsbréfa
  standist á þannig að jafnvægi sé á hverjum ársfjórðungi. Í þessu skyni skal
              deildin gera áætlanir um fjárstreymi fram í tímann.

                        VI. kafli. Almenn lán  húsbréf.
                              18. gr. Greiðslumat.
      Um skilyrði þess að húsbréfadeild samþykki skipti á húsbréfum fyrir
 fasteignaveðbréf fer eftir viðmiðunarreglum sem stjórn Íbúðalánasjóðs setur um
 veðhæfni fasteigna og greiðslugetu skuldara fasteignaveðbréfa. Ef þau skilyrði
 eru ekki uppfyllt er húsbréfadeild heimilt að synja um skipti á skuldabréfum.
   Við skipti á húsbréfum gegn fasteignaveðbréfum skv. 2. tölul. 17. gr. skal
                    liggja fyrir mat á eftirfarandi þáttum:
    1. Veðhæfni þeirrar fasteignar sem lögð er að veði fyrir tilgreindri skuld.
                             2. Greiðslugetu skuldara.
   3. Verðmæti húsbréfa og fasteignaveðbréfa miðað við markaðsvexti sambærilegra
 verðbréfa á viðskiptadegi. Sé ekki unnt að miða við vexti á viðskiptadegi skal
              miða við nýjustu og bestu heimildir um markaðsvexti.
  Stjórn Íbúðalánasjóðs skal, að fengnu samþykki félagsmálaráðherra, semja við
viðskiptabanka og aðrar fjármálastofnanir um að annast mat skv. 2. og 3. tölul.
      2. mgr. og hafa með höndum samskipti útgefanda fasteignaveðbréfa við
húsbréfadeild. Jafnframt má ákveða í reglugerð^1) að mat skv. 1. tölul. 2. mgr.
                      megi fela sérstökum trúnaðarmönnum.
              ^1)[13]Rg. 157/2001, sbr. [14]408/2001 og [15]637/2001.
                           19. gr. Fasteignaveðbréf.
  Fasteignaveðbréf skal vera verðtryggt með vísitölu neysluverðs, sbr. lög um
 vísitölu neysluverðs, og hafa sömu lánskjör og þau húsbréf sem skipta á fyrir
  fasteignaveðbréfið, sbr. 24. gr., að viðbættu föstu vaxtaálagi, sbr. 28. gr.
Skipta má fasteignaveðbréfi og húsbréfum fyrir fjárhæð sem nemur allt að 70% af
  matsverði íbúðar, ef umsækjandi er að kaupa eða byggja sína fyrstu íbúð, en
annars allt að 65% af matsverði íbúðar. Taka ber tillit til áhvílandi veðskulda
    þannig að fasteignaveðbréfið sé innan þessara marka. Ráðherra getur með
 reglugerð^1) ákveðið hámarksfjárhæð fasteignaveðbréfa sem húsbréfadeild kaupir
                           vegna hverrar fasteignar.
              ^1)[16]Rg. 157/2001, sbr. [17]408/2001 og [18]637/2001.
                               20. gr. Matsverð.
   Stjórn Íbúðalánasjóðs setur reglur, sem félagsmálaráðherra staðfestir, um
   eðlilegt matsverð fasteigna sem skulu byggjast á viðmiðun við markaðsverð,
brunabótamat, byggingarkostnað og samþykktan kostnað við meiri háttar endurnýjun
                        eða endurbætur á íbúðarhúsnæði.
                         21. gr. Lánstími og lánskjör.
 Hámarkslánstími á fasteignaveðbréfum er húsbréfadeild kaupir skal vera 40 ár.
  Ráðherra skal kveða nánar á um lánstíma einstakra lánaflokka í reglugerð.^1)
 Fasteignaveðbréf ber vexti og verðbætur frá þeim degi sem kaup takast eða þeim
                       degi sem aðilar koma sér saman um.
   Vextir skulu vera óbreytanlegir allan lánstímann. Lánstími er hinn sami og
                               lánstími húsbréfa.
     ^1)[19]Rg. 157/2001, sbr. [20]408/2001 og [21]637/2001; [22]rg. 688/2001.
                              22. gr. [Hlutkesti.
Íbúðalánasjóður innheimtir afborganir og vexti af keyptum fasteignaveðbréfum og
    ráðstafar því fé sem þannig innheimtist til endurgreiðslu húsbréfa eftir
                   hlutkesti sem sýslumaður hefur umsjón með.
 Íbúðalánasjóður yfirfærir eldri flokka húsbréfa í áþreifanlegu formi í rafbréf
    samkvæmt [23]lögum um rafræna eignarskráningu verðbréfa, nr. 131/1997. Í
                          auglýsingu skal tekið fram:
                1. Hvaða húsbréfaflokka yfirfæra eigi hverju sinni.
      2. Dagsetning yfirfærslu, svo og dagsetning fyrsta útdráttar húsbréfa í
         verðbréfamiðstöð og tilhögun á greiðslum síðari útdrátta þar.
     3. Önnur atriði er varða yfirfærslu húsbréfa í verðbréfamiðstöð, svo sem
        réttarstöðu eigenda áþreifanlegra bréfa gagnvart útdrætti o.fl.
 Að liðnum auglýstum fresti fara útgreiðslur á hlutkesti samkvæmt þessari grein
einungis fram fyrir milligöngu verðbréfamiðstöðvar. Rétthafi kröfu samkvæmt hinu
áþreifanlega húsbréfi getur vitjað hennar hjá útgefanda eða reikningsstofnun sem
    útgefandi vísar til hafi skírteini ekki verið yfirfært til skráningar í
  verðbréfamiðstöð. Skal nánar kveðið á um framkvæmd hlutkestis og yfirfærslu
   samkvæmt þessari grein í reglugerð^1) sem félagsmálaráðuneytið setur.]^2)
     ^1)[24]Rg. 157/2001, sbr. [25]408/2001 og [26]637/2001; [27]rg. 688/2001.
                           ^2)[28]L. 32/2000, 8. gr.
                            23. gr. Aukaafborganir.
Skuldurum fasteignaveðbréfa er heimilt að greiða aukaafborganir af skuldabréfum
    sínum eða að endurgreiða skuldina að fullu fyrir gjalddaga. Til að jafna
 fjárstreymi vegna slíkra endurgreiðslna er heimilt að innleysa útgefin húsbréf
                         eftir hlutkesti, sbr. 22. gr.
                         24. gr. Greiðslukjör húsbréfa.
 Húsbréf skulu gefin út í verðbréfaflokkum og skulu öll bréf í sama flokki bera
   sömu upphæð. Stjórn Íbúðalánasjóðs gerir tillögu til félagsmálaráðherra um
verðtryggingarskilmála, endurgreiðsluform, lánstíma, vexti og heildarfjárhæðir í
  hverjum flokki. Félagsmálaráðherra tekur ákvörðun um framangreind atriði að
                     fenginni umsögn Seðlabanka Íslands.^1)
                               ^1)[29]Rg. 688/2001.
                          25. gr. Gjaldfallin húsbréf.
 Endurgreiðslur höfuðstóls og vaxta af húsbréfum, sem fallnar eru í gjalddaga,
  fyrnast sé þeirra ekki vitjað innan tíu ára frá gjalddaga. Húsbréf bera ekki
 vexti eða verðbætur eftir gjalddaga. Um ógildingu húsbréfa fer eftir almennum
                                     lögum.
                          26. gr. Verðbréfaviðskipti.
              Húsbréf skulu skráð á verðbréfaþingi eða í kauphöll.
   Fyrirtækjum sem leyfi hafa til verðbréfaviðskipta og annast viðskipti með
 húsbréf er skylt að hafa á reiðum höndum, og aðgengilega, nýjustu skráningu á
 gengi húsbréfa fyrir viðskiptaaðila sína. Viðskiptaaðilum er óheimilt að láta
   fara fram viðskipti sem eru í ósamræmi við það bil sem er á milli hæsta og
  lægsta söluverðs eða kaupverðs sem opinbert er, án þess að koma opinberlega
 slíku kaup- eða sölutilboði á framfæri. Fyrirtækjum, sem annast viðskipti með
 húsbréf, er skylt að tilkynna öll viðskipti sem þau annast jafnharðan til þess
          verðbréfaþings eða kauphallar sem annast skráningu húsbréfa.
                               27. gr. Eftirlit.
[Fjármálaeftirlitið]^1) skal hafa eftirlit með því að starfsemi húsbréfadeildar
  sé í samræmi við ákvæði laga þessara og reglugerða settra samkvæmt þeim. Um
          eftirlitið fer eftir ákvæðum laga um [opinbert eftirlit með
    fjármálastarfsemi].^1) Haft skal eftirlit með útgáfu húsbréfa og fjárhag
 húsbréfadeildar. Skal Íbúðalánasjóður veita [Fjármálaeftirlitinu]^1) allar þær
upplýsingar sem það telur nauðsynlegar. Í þeim mæli sem [Fjármálaeftirlitið]^1)
 telur nauðsynlegt til að meta fjárhagsstöðu húsbréfadeildar hefur það rétt til
   að afla upplýsinga og láta fara fram vettvangsrannsóknir hjá öðrum deildum
                                Íbúðalánasjóðs.
 Auk eftirlits með húsbréfadeild skv. 1. mgr. skal [Fjármálaeftirlitið]^1) hafa
    eftirlit með viðskiptum með húsbréf á eftirmarkaði á grundvelli laga um
                 verðbréfaviðskipti og laga um verðbréfasjóði.
   Seðlabanki Íslands skal stuðla að því að jafnvægi ríki á húsbréfamarkaði.
  Seðlabankinn skal í þeim mæli sem hann telur nauðsynlegt hindra að verulegt
                   misvægi myndist á markaðnum fyrir húsbréf.
                            ^1)[30]L. 84/1998, 23. gr.
                               28. gr. Vaxtaálag.
       Húsbréfadeildinni er heimilt að áskilja sér vaxtaálag til að mæta
 rekstrarkostnaði og áætluðum útlánatöpum. Félagsmálaráðherra ákveður vaxtaálag
              þetta, að fengnum tillögum stjórnar Íbúðalánasjóðs.
                               29. gr. Reglugerð.
 Félagsmálaráðherra getur sett frekari fyrirmæli í reglugerð^1) um fyrirkomulag
og tilhögun húsbréfaviðskipta, þar á meðal um skyldur fasteignasala til þess að
                      veita upplýsingar um gengi húsbréfa.
   ^1)[31]Rg. 6/1996, sbr. [32]169/1997 og [33]744/2001; [34]rg. 157/2001, sbr.
                [35]408/2001 og [36]637/2001; [37]rg. 688/2001.

                            VII. kafli. Viðbótarlán.
                              30. gr. Lánveiting.
Að beiðni húsnæðisnefndar sveitarfélags veitir Íbúðalánasjóður einstaklingum sem
rétt eiga á almennu láni til kaupa á eigin íbúð viðbótarlán sem má nema allt að
  25% af matsverði íbúðar. Heildarlánveiting úr Íbúðalánasjóði (almennt lán og
 viðbótarlán) getur þó aldrei orðið hærra en 90% af matsverði íbúðar. Taka ber
 tillit til áhvílandi veðskulda þannig að almennt lán og viðbótarlán séu innan
                                 þessara marka.
   Að fengnum tillögum Sambands íslenskra sveitarfélaga setur ráðherra nánari
   fyrirmæli í reglugerð^1) um skilyrði lánveitinga skv. 1. mgr. Við veitingu
viðbótarlána skal höfð hliðsjón af fjölskyldustærð, eignum, tekjum, íbúðarstærð
                               og gerð húsnæðis.
   Að höfðu samráði við stjórn Íbúðalánasjóðs er ráðherra heimilt að setja í
     reglugerð nánari skilyrði fyrir veitingu almenns láns skv. 18. gr. til
        einstaklinga sem hyggjast taka bæði almennt lán og viðbótarlán.
    Sveitarstjórn er heimilt að takmarka fjölda viðbótarlána skv. 1. mgr. ef
fyrirséð er að víkja verður frá fjárhagsáætlun sveitarfélagsins eða þau raski í
                        verulegum atriðum fjárhag þess.
                      ^1)[38]Rg. 783/1998, sbr. [39]395/2001.
                         31. gr. Lánskjör viðbótarlána.
Viðbótarlán skulu vera að fullu verðtryggð og skal höfuðstóll lánsins miðast við
              vísitölu neysluverðs eins og hún er á hverjum tíma.
                  Viðbótarlán eru afborgunarlaus fyrsta árið.
Hámarkslánstími viðbótarlána skal vera 40 ár. Ráðherra er heimilt að kveða nánar
                           á um lánstíma í reglugerð.
   Viðbótarlán endurgreiðast að fullu með jöfnum greiðslum vaxta og afborgana
    (annuitet) að viðbættum verðbótum samkvæmt neysluvísitölu á eftirstöðvum
                                  lánstímans.
Gjalddagar viðbótarlána skulu eigi vera færri en fjórir á ári. Íbúðalánasjóði er
             heimilt að fjölga gjalddögum ef það er talið æskilegt.
  Vextir af viðbótarlánum skulu taka mið af þeim lánskjörum sem Íbúðalánasjóði
 bjóðast hverju sinni. Stjórn Íbúðalánasjóðs skal við gerð fjárhagsáætlunar ár
hvert ákveða vexti af slíkum lánum að fenginni umsögn Seðlabanka Íslands. Birta
                  skal ákvarðanir um vexti í Lögbirtingablaði.
  Um lánskjör og matsverð fasteigna skulu að öðru leyti gilda meginreglur VI.
      kafla laga þessara um fasteignaveðbréf eftir því sem við getur átt.
                     32. gr. Sala íbúðar með viðbótarláni.
  Eiganda íbúðar sem á hvílir viðbótarlán er heimilt að selja íbúð sína, enda
 greiði hann annaðhvort upp viðbótarlánið eða afli samþykkis Íbúðalánasjóðs um
  yfirtöku kaupanda á láninu. Að höfðu samráði við húsnæðisnefnd sveitarfélags
skal Íbúðalánasjóður við þær aðstæður gæta þess að nýr kaupandi sem ætlað er að
 yfirtaka viðbótarlánið uppfylli þau skilyrði sem gerð eru til þeirra sem ætluð
                                 eru slík lán.

                        VIII. kafli. Lán til leiguíbúða.
                                33. gr. Almennt.
  Íbúðalánasjóður veitir sveitarfélögum, félögum og félagasamtökum, er hafa að
   markmiði að byggja, eiga og hafa umsjón með rekstri leiguhúsnæðis, lán til
                        byggingar eða kaupa leiguíbúða.
Samþykktir eða stofnskrár félaga og félagasamtaka skv. 1. mgr. skulu hafa hlotið
 staðfestingu félagsmálaráðherra áður en þau eru skráð og hefja starfsemi sína.
                              34. gr. Samþykktir.
Í samþykktum félaga og félagasamtaka skulu vera ákvæði um eigið fé, fjárhagslega
ábyrgð, skipun stjórnar, fjölda stjórnarmanna, kjör stjórnarmanna, fundarboðun,
  hver geti skuldbundið félagið, reikningsár og endurskoðun og ráðstöfun eigin
 fjár við slit félags. Í reglugerð,^1) sem félagsmálaráðherra setur, skal setja
 nánari fyrirmæli um efni samþykkta félaga og félagasamtaka, svo og skilyrði um
                 eigið fé og fjárhagslega ábyrgð slíkra aðila.
      Félagsmálaráðherra lætur gera fyrirmyndir að samþykktum skv. 1. mgr.
  Félagsmálaráðuneytið heldur skrá yfir félög og félagasamtök sem hlotið hafa
    staðfestingu ráðherra. Allar breytingar á samþykktum slíkra aðila skulu
                 tilkynntar félagsmálaráðuneytinu þegar í stað.
   Samþykktir, sem félagsmálaráðuneytið hefur þegar staðfest vegna félaga og
          félagasamtaka, sem undir lög þessi falla, halda gildi sínu.
                               ^1)[40]Rg. 873/2001.
                             35. gr. Lánsumsóknir.
  Þegar sótt er um lán til leiguíbúða skv. 33. gr. skal koma fram í lánsumsókn
       fjöldi, gerð og stærð fyrirhugaðra íbúða, framkvæmdatími, áætlaður
 byggingarkostnaður og annað það sem nauðsynlegt er til þess að unnt sé að taka
  afstöðu til umsóknar. Einnig skal fylgja greinargerð um útvegun nauðsynlegs
    viðbótarfjár. Að lokinni athugun tekur Íbúðalánasjóður ákvörðun um hvort
        framkvæmdin og lánveiting falli að settum skilyrðum fyrir láni.
  Stjórn Íbúðalánasjóðs er heimilt að hafna lánsumsókn ef íbúðarhúsnæði telst
              óvandað eða ófullnægjandi að mati stjórnar sjóðsins.
 Félagsmálaráðherra setur með reglugerð^1) frekari ákvæði um skilyrði lána til
      leiguíbúða, þar á meðal um gerð íbúða, stærðir þeirra, hagkvæmni og
   byggingarkostnað, svo og úrræði til þess að tryggja sem lægst íbúðarverð.
                               ^1)[41]Rg. 873/2001.
                               36. gr. Lánskjör.
 Lán til leiguíbúða sem veitt eru sveitarfélögum, félagasamtökum og félögum til
 byggingar eða kaupa á leiguhúsnæði skulu tryggð með veði í hlutaðeigandi íbúð.
 Lánin skulu vera að fullu verðtryggð og höfuðstóll þeirra miðast við vísitölu
                   neysluverðs eins og hún er á hverjum tíma.
  Lán til leiguíbúða mega nema allt að 90% af byggingarkostnaði eða kaupverði
 íbúðar, þó aldrei meira en 90% af þeim kostnaðargrundvelli af lánveitingu sem
                     stjórn Íbúðalánasjóðs hefur samþykkt.
Lánstími lána skv. 1. og 2. mgr. má nema allt að 50 árum. Lánin endurgreiðast að
fullu með jöfnum greiðslum vaxta og afborgana (annuitet) að viðbættum verðbótum
  á lánstímanum. Gjalddagar lána skulu eigi vera færri en fjórir á ári. Stjórn
    Íbúðalánasjóðs er heimilt að fjölga gjalddögum ef það er talið æskilegt.
  Vextir af lánum til leiguíbúða skulu vera breytilegir. Stjórn Íbúðalánasjóðs
skal við gerð fjárhagsáætlunar ár hvert ákveða vexti af slíkum lánum að fenginni
 umsögn Seðlabanka Íslands. Birta skal ákvarðanir um vexti í Lögbirtingablaði.
                        37. gr. Ráðstöfun leiguhúsnæðis.
Um rétt til leiguhúsnæðis fer eftir félagslegum aðstæðum umsækjanda og því hvort
 tekjur hans og eignir eru innan tekju- og eignamarka sem nánar skulu ákveðin í
 reglugerð^1) er félagsmálaráðherra setur að fenginni umsögn Sambands íslenskra
                                 sveitarfélaga.
   Um ráðstöfun íbúðarhúsnæðis sem húsnæðissamvinnufélög hafa fengið lán til
byggingar eða kaupa á samkvæmt ákvæðum þessa kafla fer að öðru leyti eftir lögum
                    um byggingar- og húsnæðissamvinnufélög.
  Aðilum, sem byggja eða kaupa leiguíbúðir, er heimilt að selja leigutaka, sem
  uppfyllir skilyrði 1. mgr., eignarhlut í íbúð með þeim kvöðum að eignarhluti
   kaupanda standi óhreyfður í íbúðinni á meðan hann hefur afnot af henni en
  greiðist síðan með fullum verðbótum samkvæmt vísitölu neysluverðs, án vaxta.
       Nánari reglur um eignarhlut leigutaka skulu settar í reglugerð.^1)
Óheimilt er að hafa eigendaskipti á íbúð sem á hvílir lán til leiguhúsnæðis nema
 til komi annaðhvort uppgreiðsla lánsins eða samþykki stjórnar Íbúðalánasjóðs.
                               ^1)[42]Rg. 873/2001.
                       38. gr. Leiguíbúðir sveitarfélaga.
Sveitarfélagi er heimilt að stofna hlutafélag, sjálfseignarstofnun eða félag með
      ótakmarkaðri ábyrgð er annist útleigu íbúða í eigu sveitarfélagsins.
Sveitarstjórn er heimilt að leggja slíku félagi til íbúðir í eigu sveitarfélags,
                   ásamt þeim skuldbindingum sem þeim fylgja.
   Áður en skráning hlutafélags fer fram skulu samþykktir þess staðfestar af
                              félagsmálaráðherra.
 Stofni sveitarfélag hlutafélag skv. 1. mgr. skal allt hlutafé þess vera í eigu
sveitarfélags og skal sala þess óheimil án samþykkis félagsmálaráðherra. Að öðru
  leyti skulu ákvæði laga um hlutafélög gilda um slíkt félag eftir því sem við
                                   getur átt.
 Sveitarfélag er leggur félagi skv. 1. mgr. til íbúðir í eigu sveitarfélagsins
ber áfram ábyrgð á þeim fjárhagsskuldbindingum sem til hefur verið stofnað vegna
                       byggingar eða kaupa slíkra íbúða.
 Ráðherra setur nánari ákvæði í reglugerð^1) um skilyrði þess að sveitarstjórn
   megi stofna félag skv. 1. mgr., hvað skuli koma fram í samþykktum þess og
        hvernig skuli hagað yfirfærslu eigna og skulda til slíks félags.
                               ^1)[43]Rg. 873/2001.
                             39. gr. Leigufjárhæð.
Félagsmálaráðherra er heimilt að ákveða í reglugerð^1) að mánaðarlegt leigugjald
     íbúða sem njóta láns til leiguíbúða úr Íbúðalánasjóði skuli miðast við
afborganir og vexti af slíku láni og vaxtakostnað af framlagi eiganda íbúðar auk
 almenns rekstrarkostnaðar. Víki lántakandi frá viðmiðunarleiguupphæð er stjórn
   Íbúðalánasjóðs heimilt að gjaldfella lán til leiguhúsnæðis sem veitt hefur
                                     verið.
                               ^1)[44]Rg. 873/2001.
                40. gr. Eftirlit með félögum og félagasamtökum.
   Félög og félagasamtök samkvæmt lögum þessum skulu láta Íbúðalánasjóði í té
bókhaldsgögn, ársskýrslur og upplýsingar um framkvæmdir, húsbyggingar, ráðstöfun
    leiguhúsnæðis og ákvörðun leigufjárhæðar óski Íbúðalánasjóður eftir því.
 Komi í ljós að félög eða félagasamtök hafi vikið frá skilyrðum lánveitinga eða
um ráðstöfun leiguhúsnæðis er Íbúðalánasjóði heimilt að endurskoða lánskjör eða
                                gjaldfella lán.

                            4. þáttur. Önnur ákvæði.
                       IX. kafli. Kærunefnd húsnæðismála.
                                41. gr. Skipan.
    Félagsmálaráðherra skipar kærunefnd húsnæðismála til þriggja ára í senn.
  Hlutverk nefndarinnar er að skera úr ágreiningsmálum er kunna að rísa vegna
            ákvarðana stjórnar Íbúðalánasjóðs og húsnæðisnefnda ^1)
      Nefndarmenn skulu vera þrír og skulu a.m.k. tveir vera lögfræðingar.
 Félagsmálaráðherra skipar formann úr hópi nefndarmanna og skal hann fullnægja
 almennum skilyrðum til þess að hljóta skipun í embætti héraðsdómara. Varamenn
                 skulu vera jafnmargir og skipaðir á sama hátt.
  Nefndin skal taka mál til meðferðar án tafar og kveða upp úrskurð sinn innan
            átta vikna frá því að nefndinni barst mál til úrskurðar.
  Nefndinni er heimilt að kveðja sér til ráðuneytis sérfróða aðila við úrskurð
                                einstakra mála.
            Kostnaður við störf kærunefndar greiðist úr ríkissjóði.
                             ^1)[45]L. 77/2001, 1. gr.
                               42. gr. [Valdsvið.
  Málsaðili getur skotið ákvörðun Íbúðalánasjóðs, húsnæðisnefndar eða þeirrar
nefndar á vegum sveitarfélags sem falið hefur verið verkefni húsnæðisnefndar til
    kærunefndar húsnæðismála. Skal það gert innan fjögurra vikna frá því að
                    viðkomandi barst vitneskja um ákvörðun.
Málskot til nefndarinnar frestar ekki framkvæmd kærðrar ákvörðunar nema nefndin
                                 ákveði annað.
  Úrskurði kærunefndar húsnæðismála verður ekki skotið til félagsmálaráðherra.
    Félagsmálaráðherra getur með reglugerð^1) sett nánari ákvæði um störf og
                 starfshætti kærunefndar og skrifstofuhald.]^2)
                  ^1)[46]Rg. 459/1999. ^2)[47]L. 77/2001, 2. gr.

                    X. kafli. [Varasjóður húsnæðismála.]^1)
                             ^1)[48]L. 86/2002, 1. gr.
                       43. gr. [Varasjóður húsnæðismála.
     Starfræktur skal sérstakur varasjóður húsnæðismála í eigu og á ábyrgð
     sveitarfélaga. Varasjóður húsnæðismála er sjálfstæð rekstrareining en
félagsmálaráðherra hefur yfirumsjón með starfsemi sjóðsins og setur honum reglur
                             samkvæmt lögum þessum.
 Félagsmálaráðherra skipar fimm manna ráðgjafarnefnd varasjóðs húsnæðismála til
fjögurra ára í senn. Ráðgjafarnefnd skipa fimm menn og jafnmargir til vara. Þrír
nefndarmenn ásamt varamönnum skulu skipaðir eftir tilnefningu Sambands íslenskra
 sveitarfélaga, einn ásamt varamanni eftir tilnefningu fjármálaráðherra og einn
    ásamt varamanni af félagsmálaráðherra. Félagsmálaráðherra skipar formann
nefndarinnar og varamann hans úr hópi aðalmanna. Þóknun nefndarmanna greiðist úr
       sjóðnum samkvæmt ákvörðun ráðherra auk annars kostnaðar við störf
                               nefndarinnar.]^1)
                             ^1)[49]L. 86/2002, 1. gr.
           44. gr. [Hlutverk ráðgjafarnefndar varasjóðs húsnæðismála.
                         Hlutverk ráðgjafarnefndar er:
   1. Að veita rekstrarframlög til sveitarfélaga vegna hallareksturs félagslegra
 leiguíbúða eða íbúða sem hafa staðið auðar í lengri tíma. Rekstrarframlög til
sveitarfélaga skulu reiknuð út í samræmi við sérstakt reiknilíkan sem nánar skal
                            skilgreina í reglugerð.
      2. Að veita framlög til sveitarfélaga vegna sölu félagslegra eignar- og
leiguíbúða á almennum markaði. Sjóðurinn skal taka þátt í niðurgreiðslu við sölu
   á innleystum félagslegum íbúðum á almennum markaði í þeim tilvikum þar sem
innlausnarverð er hærra en markaðsverð íbúðanna. Heimild þessi tekur einnig til
félagslegra leiguíbúða sem sveitarfélagið hefur áður innleyst en breytt síðan í
 félagslegar leiguíbúðir. Hámark niðurgreiðslu má nema mismun á uppgreiddu láni
  og 90% af markaðsverði þeirrar íbúðar sem um er að ræða. Slíkt er þó aldrei
    heimilt fyrr en íbúð er orðin eign sveitarfélags og að höfðu samráði við
viðkomandi sveitarfélag. Framlögin skulu sveitarfélögin nýta til að greiða niður
áhvílandi framreiknuð eldri veðlán Byggingarsjóðs verkamanna ef söluverð stendur
                          ekki undir greiðslu lánanna.
       3. Að hafa umsýslu með varasjóði viðbótarlána skv. 45. gr. Varasjóður
 húsnæðismála skal taka við öllum eignum, réttindum og skyldum eldri varasjóðs
                               samkvæmt lögunum.
     4. Að hafa umsýslu með Tryggingarsjóði vegna byggingargalla skv. 53. gr.
    Varasjóður húsnæðismála skal taka við öllum eignum, réttindum og skyldum
                     Tryggingarsjóðs vegna byggingargalla.
   5. Að veita ráðgjöf og leiðbeiningar þeim sveitarfélögum sem vilja breyta um
       rekstrarform félagslegra leiguíbúða eða hagræða í rekstri þeirra.
     6. Að sjá um upplýsingavinnslu og úttekt á árangri af verkefnum sjóðsins.
  Varasjóður húsnæðismála skal starfa í sjálfstæðum og aðskildum deildum vegna
  verkefna skv. 1., 2., 3. og 4. tölul. þessarar greinar. Ráðgjafarnefnd er þó
 heimilt að færa fé á milli verkefna skv. 1., 2., og 4. tölul. ef ástæða þykir
    til og að fengnu samþykki ráðherra. Ráðherra setur nánari vinnureglur og
    samþykkir framlög að fengnum tillögum frá ráðgjafarnefnd. Ráðherra setur
 reglugerð um nánari framkvæmd á grundvelli rammasamkomulags ríkis og Sambands
        íslenskra sveitarfélaga um verkefni varasjóðs húsnæðismála.]^1)
                             ^1)[50]L. 86/2002, 1. gr.
                       45. gr. [Varasjóður viðbótarlána.
  Varasjóður viðbótarlána bætir einstök tjón sem Íbúðalánasjóður verður fyrir
vegna útlánatapa á viðbótarlánum og vegna kostnaðar við uppboðsmeðferð eigna sem
á hvíla viðbótarlán. Þegar fyrirsjáanlegt er að ábyrgð eða kostnaður muni falla
      á varasjóðinn skal Íbúðalánasjóður tilkynna stjórn varasjóðs slíkt.
 Til þess að standa undir tjóni Íbúðalánasjóðs skv. 1. mgr. greiða sveitarfélög
 tiltekinn hundraðshluta viðbótarlána sem framlag í varasjóð. Framlagið skal í
upphafi nema 5% af viðbótarláni sem veitt er út á hverja íbúð í sveitarfélaginu.
    Viðbótarlán, sbr. 30. gr., skal ekki koma til útborgunar fyrr en framlag
                  sveitarfélags í varasjóð hefur verið greitt.
 Hundraðshluti framlaga sveitarfélaga skv. 2. mgr. skal endurskoðaður á a.m.k.
eins árs fresti. Félagsmálaráðherra er með reglugerð heimilt að hækka eða lækka
    hlutfallið, að fenginni slíkri endurskoðun og umsögn Seðlabanka Íslands.
  Nánari ákvæði um varasjóð viðbótarlána skulu sett í reglugerð^1) um varasjóð
húsnæðismála sem félagsmálaráðherra gefur út að höfðu samráði við ráðgjafarnefnd
                          varasjóðs húsnæðismála.]^2)
                  ^1)[51]Rg. 656/2002. ^2)[52]L. 86/2002, 1. gr.

                            XI. kafli. Ýmis ákvæði.
                                  46. gr. ^1)
                            ^1)[53]L. 157/1998, 2. gr.
                              47. gr. Afskriftir.
Stjórn Íbúðalánasjóðs er heimilt að afskrifa útistandandi veðkröfur sjóðsins sem
               glatað hafa veðtryggingu við nauðungarsölu íbúðar.
  [Stjórn Íbúðalánasjóðs er einnig heimilt að afskrifa útistandandi veðkröfur
    sjóðsins í sérstökum tilvikum, svo sem þegar íbúð sem stóð að veði fyrir
  viðkomandi kröfu hefur eyðilagst af óviðráðanlegum orsökum og eigandi hennar
 hefur ekki fengið bætur eða bætur hafa ekki dugað til uppgreiðslu á áhvílandi
      kröfum. Skilyrði fyrir afskriftum samkvæmt þessari málsgrein eru að
         fasteignareigandi hafi tekið venjubundnar fasteignatryggingar.
[Stjórn Íbúðalánasjóðs er heimilt að fengnum tillögum ráðgjafarnefndar varasjóðs
 húsnæðismála og í samráði við viðkomandi sveitarfélag að afskrifa að hluta eða
     að öllu leyti útistandandi veðkröfur sjóðsins á félagslegri leiguíbúð
sveitarfélags. Skilyrði þessa er að eign sú sem stendur að veði fyrir viðkomandi
kröfu verði ekki leigð út vegna slæms ástands og verði afskrifuð þar sem að mati
sérfróðra matsmanna verður ekki talið hagkvæmt að endurbyggja hana í ljósi stöðu
á fasteignamarkaði sveitarfélagsins. Viðkomandi sveitarfélag leggur fram a.m.k.
jafnháa upphæð og Íbúðalánasjóður. Félagsmálaráðherra setur, að fenginni umsögn
 stjórnar Íbúðalánasjóðs og ráðgjafarnefndar varasjóðs húsnæðismála, reglugerð
m.a. um nánari skilyrði fyrir afskriftum útistandandi veðkrafna Íbúðalánasjóðs á
                   félagslegum leiguíbúðum sveitarfélags.]^1)
   [Stjórn Íbúðalánasjóðs er heimilt að fengnum tillögum eftirlitsnefndar með
   fjármálum sveitarfélaga, og með samþykki félagsmálaráðherra, að semja við
  sveitarfélag um afskrift á hluta af skuldum þess við sjóðinn gegn greiðslu á
eftirstöðvum vanskila og hluta skulda, enda séu fjármál viðkomandi sveitarfélags
 til meðferðar hjá eftirlitsnefnd með fjármálum sveitarfélaga, sbr. 74. og 75.
gr. sveitarstjórnarlaga. Einnig sé um að ræða lið í samræmdum aðgerðum kröfuhafa
 í tengslum við heildarendurskipulagningu á fjármálum sveitarfélagsins og ljóst
    að hagsmunum Íbúðalánasjóðs verði betur borgið með slíkum samningi.]^2)
    [Stjórn Íbúðalánasjóðs er heimilt að semja við félag eða félagasamtök um
niðurfellingu á hluta af skuldum þeirra við sjóðinn gegn greiðslu á eftirstöðvum
  vanskila, enda sé niðurfelling skulda liður í samræmdum aðgerðum kröfuhafa í
  tengslum við heildarendurskipulagningu á fjármálum viðkomandi. Telji stjórn
 Íbúðalánasjóðs, m.a. með hliðsjón af 1. gr., að hagsmunum sjóðsins verði betur
   borgið með slíkum samningi sendir stjórnin tillögu þess efnis til umsagnar
 félagsmálaráðuneytis, fjármálaráðuneytis og Ríkisendurskoðunar. Skilyrði fyrir
    heimild Íbúðalánasjóðs til afskrifta er að þessir aðilar hafi fallist á
                                 tillöguna.]^3)
Stjórn Íbúðalánasjóðs skal afla samþykkis varasjóðs viðbótarlána til að afskrifa
                    útistandandi veðkröfur viðbótarlána.]^4)
     Félagsmálaráðherra setur, að fenginni umsögn stjórnar Íbúðalánasjóðs,
 reglugerð^5) um nánari framkvæmd innheimtu krafna skv. 1. mgr. og um skilyrði
                    fyrir afskriftum samkvæmt þessari grein.
    ^1)[54]L. 86/2002, 2. gr. ^2)[55]L. 155/2001, 1. gr. ^3)[56]L. 163/2002, 1.
               gr. ^4)[57]L. 77/2001, 3. gr. ^5)[58]Rg. 795/2001.
                             48. gr. Greiðsluvandi.
[Stjórn Íbúðalánasjóðs er heimilt að veita skuldbreytingarlán til allt að 15 ára
   í því skyni að leysa úr tímabundnum greiðsluerfiðleikum hjá lánþegum vegna
almennra lána, viðbótarlána og lána sem sjóðurinn hefur yfirtekið, sbr. 53. gr.
  Skilyrði er að greiðsluvandi stafi af óvæntum tímabundnum erfiðleikum vegna
   veikinda, slysa, minni atvinnu eða atvinnuleysis eða af öðrum ófyrirséðum
                                    atvikum.
 Stjórn Íbúðalánasjóðs er heimilt, með sömu skilyrðum og um getur í 1. mgr., að
  fresta greiðslum hjá einstökum lánþegum vegna almennra lána, viðbótarlána og
 lána sem sjóðurinn hefur yfirtekið, sbr. 53. gr., í allt að þrjú ár og leggja
 þær greiðslur við höfuðstól skuldarinnar, enda þyki slík aðstoð líkleg til að
     koma í veg fyrir greiðsluvanda. Upphaflegur lánstími lengist sem nemur
                                 frestunartíma.
 Skuldbreytingarlán skv. 1. mgr. og frestun á greiðslum skv. 2. mgr. geta farið
                                     saman.
 Stjórn Íbúðalánasjóðs er heimilt að lengja upphaflegan lánstíma lána sjóðsins
 hjá hverjum lántaka um allt að 15 ár með sömu skilyrðum og nefnd eru í 1. mgr.
            Hámarkslánstími hvers láns má ekki vera lengri en 55 ár.
 Stjórn varasjóðs viðbótarlána skal samþykkja aðstoð Íbúðalánasjóðs skv. 1.4.
   mgr. vegna lána sjóðsins sem eru með veði í íbúð sem viðbótarlán hvílir á.
 Stjórn Íbúðalánasjóðs er heimilt að fresta greiðslum hjá lántakendum lána til
 byggingar eða kaupa á leiguhúsnæði og lánþegum eldri lána sem Íbúðalánasjóður
 hefur yfirtekið, sbr. 53. gr., vegna tímabundinna greiðsluerfiðleika. Skilyrði
         er að greiðsluvandi sé tilkominn vegna ófyrirséðra atvika eða
 endurskipulagningar á fjárhag félaga eða félagasamtaka, enda þyki slík aðstoð
                 líkleg til að koma í veg fyrir greiðsluvanda.
 Ráðherra setur nánari reglur^1) um framkvæmd þessa ákvæðis að fengnum tillögum
                          stjórnar Íbúðalánasjóðs.]^2)
                  ^1)[59]Rg. 584/2001. ^2)[60]L. 77/2001, 4. gr.
                               49. gr. Gjaldtaka.
   Félagsmálaráðherra ákvarðar með reglugerð,^1) að fengnum tillögum stjórnar
Íbúðalánasjóðs, lántökugjöld, gjöld vegna innheimtu af lánum stofnunarinnar sem
 eru í vanskilum og gjöld vegna skuldbreytinga, veðleyfa og veðbandslausna, svo
  og gjöld vegna annarrar sambærilegrar þjónustu. Heimilt er að jafna kostnaði
        niður á skuldara þannig að búseta hafi ekki áhrif á kostnaðinn.
                                ^1)[61]Rg. 3/1999.
                               50. gr. Reglugerð.
   Félagsmálaráðherra setur með reglugerð^1) nánari ákvæði um framkvæmd laga
                                    þessara.
     ^1)[62]Rg. 783/1998, sbr. [63]395/2001; [64]rg. 3/1999, [65]rg. 459/1999,
    [66]rg. 584/2001, [67]rg. 795/2001, [68]rg. 873/2001, [69]rg. 656/2002.
                               51. gr. Viðurlög.
 Brot gegn lögum þessum og reglugerðum settum samkvæmt þeim geta varðað sektum.

                      XII. kafli. Gildistaka og lagaskil.
                              52. gr. Gildistaka.
                     Lög þessi öðlast gildi 1. janúar 1999.
 Við gildistöku laganna falla úr gildi [70]lög nr. 97/1993, um Húsnæðisstofnun
   ríkisins. Þau ákvæði [71]laga nr. 97/1993 sem vísað er til í ákvæði I til
  bráðabirgða skulu þó halda gildi sínu. Jafnframt skulu halda gildi sínu þau
  ákvæði [72]laga nr. 97/1993 sem vísað er til í ákvæði II til bráðabirgða og
  snerta innlausn félagslegra íbúða og útreikning innlausnarverðs. Enn fremur
  halda gildi sínu þau ákvæði sem vísað er til í ákvæði IV til bráðabirgða og
varða réttarstöðu eigenda félagslegra íbúða, svo og þær greinar sem vísað er til
 í ákvæði V til bráðabirgða og snerta réttarstöðu þeirra sem gert hafa samninga
  um leigu á félagslegum leiguíbúðum og kaupleiguíbúðum. Loks skulu þau ákvæði
 [73]laga nr. 97/1993, sem vísað er til í ákvæði til bráðabirgða VII um meðferð
             umsókna um félagslegar eignaríbúðir, halda gildi sínu.
Við gildistöku laga þessara skal félagsmálaráðherra gefa út þau ákvæði [74]laga
              nr. 97/1993 sem halda skulu gildi sínu skv. 2. mgr.
Þrátt fyrir ákvæði 1. mgr. skulu ákvæði 13. gr. um skipan húsnæðisnefnda öðlast
gildi þegar í stað. Frá sama tíma fellur úr gildi [75]39. gr. laga nr. 97/1993.
Ákvæði 55. gr. um undirbúningsnefnd og 56. gr. um matsnefnd öðlast gildi þegar í
 stað. Félagsmálaráðherra skal skipa nefndir þessar eigi síðar en 1. júní 1998.
     Ákvæði 1. mgr. í ákvæði til bráðabirgða VII öðlast gildi þegar í stað.
Við gildistöku laganna skal Húsnæðisstofnun ríkisins lögð niður. Íbúðalánasjóður
 skal þá taka við hlutverki, réttindum, öllum eignum, skyldum og skuldbindingum
                          Húsnæðisstofnunar ríkisins.
                            53. gr. Sameining sjóða.
 Við gildistöku laga þessara skulu Byggingarsjóður ríkisins og Byggingarsjóður
 verkamanna lagðir niður og sameinaðir. Frá sama tíma tekur Íbúðalánasjóður við
hlutverki, réttindum, eignum, skuldum og skuldbindingum Byggingarsjóðs ríkisins
    og Byggingarsjóðs verkamanna. Réttindi og undanþágur sem Byggingarsjóður
ríkisins og Byggingarsjóður verkamanna njóta samkvæmt gildandi lögum skulu taka
                              til Íbúðalánasjóðs.
 Greiðslu- og vistunarstaður skuldaskjala, sem eru í eigu eða til innheimtu hjá
Byggingarsjóði ríkisins eða Byggingarsjóði verkamanna, verður hjá Íbúðalánasjóði
þegar hann tekur til starfa. Íbúðalánasjóður tekur við öllum réttindum og öllum
skyldum tengdum skuldaskjölum í eigu þeirra eða aðild að dómsmálum sem þeir reka
eða rekin eru gegn þeim. Byggingarsjóður ríkisins og Byggingarsjóður verkamanna
skulu birta tvær auglýsingar þessa efnis í Lögbirtingablaðinu. Skulu þær birtast
     með u.þ.b. tveggja vikna millibili, hin fyrri a.m.k. 30 dögum áður en
Íbúðalánasjóður tekur til starfa. Ákvæði í veðskuldabréfum, sem gefin hafa verið
út vegna lána úr Byggingarsjóði ríkisins og Byggingarsjóði verkamanna, skulu að
                          öðru leyti halda gildi sínu.
  Við gildistöku laga þessara skal Tryggingarsjóður vegna byggingargalla skv.
 [76]81. gr. laga nr. 97/1993 lagður niður. Stjórn Íbúðalánasjóðs skal frá sama
   tíma taka við og varðveita sérstaklega framlög annarra framkvæmdaraðila en
    sveitarfélaga sem runnið hafa til Tryggingarsjóðs vegna byggingargalla.
  Jafnframt tekur Íbúðalánasjóður við því hlutverki að bæta meðan þörf gerist
byggingargalla sem ekki teljast eðlilegt viðhald á íbúðum sem slíkir aðilar hafa
  byggt og af hefur verið greitt tryggingagjald. Þegar framangreindu hlutverki
  Tryggingarsjóðs vegna byggingargalla telst lokið skulu þeir fjármunir sem þá
standa eftir endurgreiddir þeim framkvæmdaraðilum í hlutfalli við framlög þeirra
                                 til sjóðsins.
   Við gildistöku laga þessara tekur varasjóður skv. X. kafla laga þessara og
 ákvæði til bráðabirgða VIII við þeim hluta sveitarfélaga sem þau hafa lagt til
                     Tryggingarsjóðs vegna byggingargalla.
                            54. gr. Skipun stjórnar.
  Stjórn Íbúðalánasjóðs skal skipuð í fyrsta sinn frá og með 1. janúar 1999. Á
sama tíma lýkur skipunartíma núverandi húsnæðismálastjórnar og til starfa tekur
                  stjórn Íbúðalánasjóðs samkvæmt þessum lögum.
                           55. gr. Undirbúningsnefnd.
   Félagsmálaráðherra skipar fimm manna undirbúningsnefnd til þess að annast
undirbúning og nauðsynlegar aðgerðir vegna stofnunar Íbúðalánasjóðs og yfirtöku
réttinda og skyldna samkvæmt lögum þessum. Nefndin skal hafa heimild til þess að
     gera hvers kyns löggerninga, sem eru nauðsynlegir vegna fyrirhugaðrar
  starfrækslu Íbúðalánasjóðs. Við gildistöku laga þessara skal Íbúðalánasjóður
       bundinn við þá löggerninga. Ráðherra setur nefndinni erindisbréf.
 Undirbúningsnefndin skal hafa fullan aðgang að öllum gögnum Húsnæðisstofnunar
       ríkisins og sjóða sem hún fer með. Skulu stjórnendur og starfsmenn
  stofnunarinnar veita nefndinni alla nauðsynlega aðstoð sem hún óskar eftir.
      Kostnaður við störf undirbúningsnefndarinnar greiðist úr ríkissjóði.
                               56. gr. Matsnefnd.
Félagsmálaráðherra skipar nefnd þriggja óvilhallra manna til þess að leggja mat
 á allar eignir og skuldir Húnæðisstofnunar ríkisins, Byggingarsjóðs ríkisins,
Byggingarsjóðs verkamanna og annarra sjóða sem Húsnæðisstofnun ríkisins fer með
 eða varðveitir. Niðurstöður nefndarinnar skulu liggja fyrir í síðasta lagi 1.
                mars 1999. Ráðherra setur nefndinni erindisbréf.
 Matsnefndin skal hafa fullan aðgang að öllum gögnum Húsnæðisstofnunar ríkisins
 og sjóða sem hún fer með. Skulu stjórnendur og starfsmenn stofnunarinnar veita
                         nefndinni nauðsynlega aðstoð.
            Kostnaður við störf nefndarinnar greiðist úr ríkissjóði.

                            Ákvæði til bráðabirgða.
                        I. Ákvæði [77]laga nr. 97/1993.
 Þrátt fyrir ákvæði laga þessara skulu eftirtalin ákvæði [78]laga nr. 97/1993,
með síðari breytingum, ásamt fyrirsögnum einstakra greina, halda gildi sínu, að
     því er snertir lán sem veitt hafa verið úr Byggingarsjóði ríkisins og
 Byggingarsjóði verkamanna og eftir því sem við getur átt: 2.4. mgr. 16. gr.,
  36. gr., 44. gr., 46. gr., 9.13. mgr. 52. gr., 3. og 4. mgr. 58. gr. a, 64.
gr., 2. mgr. 68. gr., 77. gr., 79. gr., 1., 3. og 4. mgr. 82. gr., 83.86. gr.,
93. gr. a og ákvæði IV til bráðabirgða í þeim lögum, þó með þeim takmörkunum sem
                           fram koma í lögum þessum.
 Jafnframt skulu halda gildi sínu þau ákvæði [79]laga nr. 97/1993 sem vísað er
         til í ákvæðum til bráðabirgða II, IV, V og VII í lögum þessum.
Telji aðili sem borið getur réttindi og skyldur samkvæmt ákvæðum til bráðabirgða
IIV og VII á rétt sinn hallað af hálfu húsnæðisnefndar eða sveitarstjórnar, þar
sem slík nefnd er ekki starfandi, við framkvæmd á þeim ákvæðum getur hann skotið
 viðkomandi ákvörðun eða afgreiðslu til kærunefndar húsnæðismála skv. IX. kafla
                                 laga þessara.
                           II. Innlausn eldri íbúða.
 Með íbúðir sem sveitarfélög hafa innleyst og ekki hefur verið endurúthlutað á
  grundvelli eldri laga við gildistöku laga þessara og íbúðir sem sveitarfélög
    innleysa eftir gildistöku laga þessara skal farið samkvæmt lögum þessum.
Kaupskylda sveitarfélags eða annars framkvæmdaraðila sem kann að vera til staðar
      eftir að félagsleg íbúð hefur verið innleyst fellur niður eftir það.
   Ákveði sveitarstjórn eða annar framkvæmdaraðili að nýta sér forkaupsrétt á
félagslegri íbúð eða kaupleiguíbúð, sem boðin er til sölu, fellur slíkur réttur
       niður eftir að íbúð hefur verið ráðstafað á ný. Sveitarstjórn eða
framkvæmdaraðili skal þá gefa út yfirlýsingu um að niður séu fallnar kvaðir sem
 verið hafa á íbúðinni um forkaupsrétt og takmarkanir á ráðstöfunarrétti. Skal
                            yfirlýsingunni þinglýst.
  Kaupskylda sveitarfélags við nauðungarsölu íbúðar skv. [80]86. gr. laga nr.
      97/1993 skal ekki vara lengur en í 15 ár frá útgáfu síðasta afsals.
 Á meðan kaupskylda og forkaupsréttur sveitarfélaga á félagslegu húsnæði varir
   samkvæmt ákvæðum [81]laga nr. 97/1993, um Húsnæðisstofnun ríkisins, skulu
  húsnæðisnefndir, þar sem þær eru starfandi, annast meðferð mála vegna þeirra
                       íbúða sem ganga til sveitarfélaga.
 Um útreikning á innlausnarverði félagslegra íbúða, sem sveitarfélög leysa til
   sín skv. 1. mgr., skal beita fyrirmælum 1. og 4. mgr. [82]87. gr. laga nr.
 97/1993. Hafi íbúð verið byggð eftir gildistöku [83]laga nr. 51/1980 skal enn
 fremur gæta ákvæða 1. og 2. mgr. [84]88. gr. laga nr. 97/1993, en annars 1.3.
     og 8. mgr. [85]89. gr. laga nr. 97/1993, hafi íbúðin verið byggð fyrir
 gildistöku fyrrnefndra laga. Um íbúðir á vegum Byggingarfélags verkamanna fer
 eftir ákvæðum [86]90. gr. laga nr. 97/1993. Stjórn varasjóðs skv. 43. gr. laga
 þessara skal fjalla um heimildir húsnæðisnefnda skv. 4. mgr. [87]87. gr. laga
                                  nr. 97/1993.
                        III. Ráðstöfun innleystra íbúða.
Íbúð sem sveitarstjórn hefur leyst til sín samkvæmt ákvæðum eldri laga getur hún
                               ráðstafað þannig:
   1. Sveitarstjórn getur ákveðið að selja íbúðina á almennum markaði. Áður skal
 hún greiða upp áhvílandi lán sem veitt hafa verið af Byggingarsjóði verkamanna
                          og Byggingarsjóði ríkisins.
   2. [Sveitarstjórn getur ákveðið að leigja íbúðina út. Áður skal sveitarstjórn
   greiða upp áhvílandi lán sem veitt hafa verið af Byggingarsjóði verkamanna
    og/eða Byggingarsjóði ríkisins eða leita eftir samþykki Íbúðalánasjóðs á
   yfirtöku lána úr Byggingarsjóði verkamanna og/eða Byggingarsjóði ríkisins.
    Sveitarstjórn sem greitt hefur upp áhvílandi lán sem veitt hafa verið af
 Byggingarsjóði verkamanna og/eða Byggingarsjóði ríkisins skal eiga rétt á nýju
láni úr Íbúðalánasjóði skv. VIII. kafla laga þessara. Þá skal sveitarstjórn sem
 yfirtekur lán úr Byggingarsjóði verkamanna og/eða Byggingarsjóði ríkisins eiga
  rétt á nýju láni úr Íbúðalánasjóði skv. VIII. kafla laga þessara sem má nema
       mismun á áhvílandi lánum og allt að 90% af innlausnarverði íbúðar.
     Heildarlánveiting Íbúðalánasjóðs getur þó aldrei orðið hærri en 90% af
                          innlausnarverði íbúðar.]^1)
  Á næstu tveimur árum eftir gildistöku laga þessara er sveitarfélögum heimilt
eftir tillögu húsnæðisnefnda sveitarfélaga að ákveða að tiltekinn hluti árlegra
   viðbótarlána skuli fara til að mæta endursölu innleystra íbúða, enda taki
      söluverð slíkra íbúða mið af markaðsverði íbúða á viðkomandi svæði.
                             ^1)[88]L. 77/2001, 5. gr.
                       IV. Sala og ráðstöfun eignaríbúða.
  [Félagsmálaráðherra er heimilt þrátt fyrir ákvæði til bráðabirgða I og II og
gildandi ákvæði [89]laga um Húsnæðisstofnun ríkisins, nr. 97/1993, að staðfesta
  ósk sveitarfélags um að aflétt verði kaupskyldu og forkaupsrétti viðkomandi
sveitarfélags. Slík framkomin ályktun sveitarfélagsins verður að taka til allra
félagslegra eignaríbúða innan viðkomandi sveitarfélags. Hafi sveitarfélag fengið
slíka staðfestingu ráðherra getur eigandi félagslegrar eignaríbúðar farið fram á
að kaupskylda og forkaupsréttur sveitarfélags verði ekki virk og selt íbúð sína
                              á almennum markaði.
 Heimildarákvæði þetta hefur ekki áhrif á rétt eigenda félagslegra eignaríbúða
  til að óska sérstaklega eftir því að sveitarfélög leysi til sín félagslegar
  eignaríbúðir sem kaupskylda samkvæmt ákvæðum til bráðabirgða I og II í lögum
þessum hvílir á né þegar um nauðungarsölu á félagslegum eignaríbúðum er að ræða.
  Áður en íbúð er seld á almennum markaði skal eigandi íbúðarinnar greiða upp
  skuld við framkvæmdaraðila og þau lán sem veitt hafa verið af Byggingarsjóði
                                  verkamanna.
 Um réttarstöðu eigenda félagslegra eignaríbúða fer að öðru leyti eftir því sem
  mælt er fyrir um í [90]70.[91]71. gr. laga um Húsnæðisstofnun ríkisins, nr.
97/1993, eftir því sem við getur átt og með þeim takmörkunum sem í lögum þessum
                                  greinir.]^1)
                             ^1)[92]L. 86/2002, 3. gr.
                         V. Leigu- og kaupleiguíbúðir.
 Samningar, sem einstaklingar hafa gert um félagslegar leiguíbúðir, halda gildi
     sínu. Um samskipti leigutaka og framkvæmdaraðila gilda ákvæði laga um
  húsaleigusamninga. Um leigugjald gilda ákvæði [93]73. gr. laga nr. 97/1993.
Samningar, sem einstaklingar hafa gert um kaupleiguíbúðir, halda gildi sínu. Um
réttarstöðu slíkra aðila og um samskipti við framkvæmdaraðila fer eftir því sem
 segir í 72. gr., 2., 3., 5. og 6. mgr. 73. gr. og [94]76. gr. laga nr. 97/1993
              með þeim takmörkunum þó sem í lögum þessum greinir.
 Einstaklingur, sem hefur kauprétt vegna íbúðar sem hann hefur á leigu, sbr. 1.
    mgr. [95]73. gr. laga nr. 97/1993, heldur þeim rétti. Um lánveitingar og
          lánskjör vegna slíkra kaupa fer eftir ákvæðum laga þessara.
                             VI. Framkvæmdaíbúðir.
     Framkvæmdalánssamningar, sem Húsnæðisstofnun ríkisins hefur gert fyrir
  gildistöku laga þessara skv. [96]58. gr. laga nr. 97/1993, skulu halda gildi
                                     sínu.
 Stjórn Íbúðalánasjóðs skal staðfesta lok framkvæmda og byggingarkostnað íbúða,
      sem fullgerðar eru eftir gildistöku laga þessara, með úttekt sinni.
       Sveitarstjórn eða annar framkvæmdaraðili skal skila lokauppgjöri á
 byggingarkostnaði innan mánaðar frá því er framkvæmdalánssamningur rann út eða
                              lokaúttekt fór fram.
   Að uppfylltu ákvæði 3. mgr. skulu greiddar eftirstöðvar framkvæmdaláns sem
                     Húsnæðisstofnun ríkisins hefur veitt.
    Um ráðstöfun íbúða samkvæmt þessu ákvæði sem koma til afhendingar eftir
 gildistöku laga þessara fer eftir því sem segir í ákvæði til bráðabirgða VII.
               VII. Meðferð umsókna um félagslegar eignaríbúðir.
  Úthlutanir íbúða sem farið hafa fram og samningar sem gerðir hafa verið við
 einstaklinga um félagslegar eignaríbúðir fyrir 15. júní 1998 skulu halda gildi
sínu. Um meðferð slíkra íbúða, lánveitingar, réttarstöðu aðila og samskipti við
framkvæmdaraðila fer eftir því sem segir í 42. gr., 43. gr., 51. gr., 1.8. mgr.
 52. gr., 2. mgr. 54. gr., 2. mgr. 56. gr., 57. gr., 58. gr., 1. og 2. mgr. 58.
 gr. a, 59.61. gr., 64. gr., 1. mgr. 68. gr., 69. gr. og [97]78. gr. laga nr.
                                    97/1993.
Með allar aðrar félagslegar eignaríbúðir sem eru á framkvæmdarstigi eða eru til
  endurúthlutunar við gildistöku laga þessara og ekki hefur verið úthlutað til
   einstaklinga fyrir 15. júní 1998 skal farið á grundvelli laga þessara hafi
 uppgjör og lánveitingar samkvæmt eldri lögum ekki verið lokið fyrir gildistöku
                                 laga þessara.
Um kaupskyldu, forkaupsrétt og ráðstöfun félagslegra eignaríbúða gilda fyrirmæli
                       ákvæðis til bráðabirgða II og IV.
                               VIII. Varasjóður.
        [Í varasjóð húsnæðismála skv. X. kafla laga þessara skulu renna:
                  1. Eignir, réttindi og skyldur eldri varasjóðs.
    2. Framlög sveitarfélaga til Tryggingarsjóðs vegna byggingargalla skv. 53.
   gr. laganna. Heimilt er varasjóði húsnæðismála að ráðstafa fyrirliggjandi
     fjármunum Tryggingarsjóðs vegna byggingargalla til verkefna varasjóðs
 húsnæðismála. Í staðinn ábyrgist hinn nýstofnaði sjóður samþykktar útgreiðslur
            vegna byggingargalla félagslegra íbúða til ársins 2013.
    3. Framlög ríkissjóðs. Samkvæmt sérstöku rammasamkomulagi ríkis og Sambands
íslenskra sveitarfélaga leggur ríkið fram 60 milljónir króna á ári til verkefnis
varasjóðs húsnæðismála skv. 44. gr. Samkomulag þetta gildir í fimm ár, þ.e. árin
                                   20022006.
     4. Framlög frá sveitarfélögum samkvæmt sérstöku rammasamkomulagi ríkis og
Sambands íslenskra sveitarfélaga um verkefni varasjóðs húsnæðismála skv. 44. gr.
 Framlög sveitarfélaganna innheimtir félagsmálaráðuneytið með því að draga þau
frá úthlutun til þeirra úr Jöfnunarsjóði sveitarfélaga. Varasjóður húsnæðismála
 annast innheimtu hjá þeim sveitarfélögum er ekki fá greiðslur úr Jöfnunarsjóði
                               sveitarfélaga.]^1)
                             ^1)[98]L. 86/2002, 4. gr.
                           IX. Könnun á leigumarkaði.
    Við samþykkt laga þessara skal félagsmálaráðherra í samráði við fulltrúa
  sveitarfélaga, aðra félagslega byggingaraðila, ASÍ og BSRB vinna að úttekt á
leigumarkaði hér á landi og kanna þörf fyrir leiguíbúðir næstu ár. Á grundvelli
samstarfs þessara aðila skal lögð fram framkvæmdaáætlun sem framlög ríkisins og
 sveitarfélaga skulu taka mið af í framtíðinni. Á meðan unnið er að áætlanagerð
 þessari og til ársloka 2000 er heimilt að veita lán til leiguíbúða, sbr. VIII.
 kafla laga þessara, með óbreyttum lánskjörum. Fjöldi og upphæð lána skal taka
          mið af framlagi ríkissjóðs á fjárlögum og áætluðum kostnaði.

References

   Visible links
   1. http://www.althingi.is/dba-bin/lawformpr.pl?lnr=1998044
   2. file:///altext/stjt/1998.084.html
   3. file:///altext/stjt/1998.157.html
   4. file:///altext/stjt/1999.121.html
   5. file:///altext/stjt/2001.077.html
   6. file:///altext/stjt/2001.155.html
   7. file:///altext/stjt/2002.086.html
   8. file:///altext/stjt/2002.163.html
   9. file:///altext/stjt/1999.121.html
  10. http://www.reglugerd.is/interpro/dkm/WebGuard.nsf/key2/458-1999
  11. http://www.reglugerd.is/interpro/dkm/WebGuard.nsf/key2/100-20010
  12. http://www.reglugerd.is/interpro/dkm/WebGuard.nsf/key2/584-2001
  13. http://www.reglugerd.is/interpro/dkm/WebGuard.nsf/key2/157-2001
  14. http://www.reglugerd.is/interpro/dkm/WebGuard.nsf/key2/408-2001
  15. http://www.reglugerd.is/interpro/dkm/WebGuard.nsf/key2/637-2001
  16. http://www.reglugerd.is/interpro/dkm/WebGuard.nsf/key2/157-2001
  17. http://www.reglugerd.is/interpro/dkm/WebGuard.nsf/key2/408-2001
  18. http://www.reglugerd.is/interpro/dkm/WebGuard.nsf/key2/637-2001
  19. http://www.reglugerd.is/interpro/dkm/WebGuard.nsf/key2/157-2001
  20. http://www.reglugerd.is/interpro/dkm/WebGuard.nsf/key2/408-2001
  21. http://www.reglugerd.is/interpro/dkm/WebGuard.nsf/key2/637-2001
  22. http://www.reglugerd.is/interpro/dkm/WebGuard.nsf/key2/688-2001
  23. file://1997131.html
  24. http://www.reglugerd.is/interpro/dkm/WebGuard.nsf/key2/157-2001
  25. http://www.reglugerd.is/interpro/dkm/WebGuard.nsf/key2/408-2001
  26. http://www.reglugerd.is/interpro/dkm/WebGuard.nsf/key2/637-2001
  27. http://www.reglugerd.is/interpro/dkm/WebGuard.nsf/key2/688-2001
  28. file:///altext/stjt/2000.032.html
  29. http://www.reglugerd.is/interpro/dkm/WebGuard.nsf/key2/688-2001
  30. file:///altext/stjt/1998.084.html
  31. http://www.reglugerd.is/interpro/dkm/WebGuard.nsf/key2/006-1996
  32. http://www.reglugerd.is/interpro/dkm/WebGuard.nsf/key2/169-1997
  33. http://www.reglugerd.is/interpro/dkm/WebGuard.nsf/key2/744-2001
  34. http://www.reglugerd.is/interpro/dkm/WebGuard.nsf/key2/157-2001
  35. http://www.reglugerd.is/interpro/dkm/WebGuard.nsf/key2/408-2001
  36. http://www.reglugerd.is/interpro/dkm/WebGuard.nsf/key2/637-2001
  37. http://www.reglugerd.is/interpro/dkm/WebGuard.nsf/key2/688-2001
  38. http://www.reglugerd.is/interpro/dkm/WebGuard.nsf/key2/783-1998
  39. http://www.reglugerd.is/interpro/dkm/WebGuard.nsf/key2/395-2001
  40. http://www.reglugerd.is/interpro/dkm/WebGuard.nsf/key2/873-2001
  41. http://www.reglugerd.is/interpro/dkm/WebGuard.nsf/key2/873-2001
  42. http://www.reglugerd.is/interpro/dkm/WebGuard.nsf/key2/873-2001
  43. http://www.reglugerd.is/interpro/dkm/WebGuard.nsf/key2/873-2001
  44. http://www.reglugerd.is/interpro/dkm/WebGuard.nsf/key2/873-2001
  45. file:///altext/stjt/2001.077.html
  46. http://www.reglugerd.is/interpro/dkm/WebGuard.nsf/key2/459-1999
  47. file:///altext/stjt/2001.077.html
  48. file:///altext/stjt/2002.086.html
  49. file:///altext/stjt/2002.086.html
  50. file:///altext/stjt/2002.086.html
  51. http://www.reglugerd.is/interpro/dkm/WebGuard.nsf/key2/656-2002
  52. file:///altext/stjt/2002.086.html
  53. file:///altext/stjt/1998.157.html
  54. file:///altext/stjt/2002.086.html
  55. file:///altext/stjt/2001.155.html
  56. file:///altext/stjt/2002.163.html
  57. file:///altext/stjt/2001.077.html
  58. http://www.reglugerd.is/interpro/dkm/WebGuard.nsf/key2/795-2001
  59. http://www.reglugerd.is/interpro/dkm/WebGuard.nsf/key2/584-2001
  60. file:///altext/stjt/2001.077.html
  61. http://www.reglugerd.is/interpro/dkm/WebGuard.nsf/key2/003-1999
  62. http://www.reglugerd.is/interpro/dkm/WebGuard.nsf/key2/783-1998
  63. http://www.reglugerd.is/interpro/dkm/WebGuard.nsf/key2/395-2001
  64. http://www.reglugerd.is/interpro/dkm/WebGuard.nsf/key2/003-1999
  65. http://www.reglugerd.is/interpro/dkm/WebGuard.nsf/key2/459-1999
  66. http://www.reglugerd.is/interpro/dkm/WebGuard.nsf/key2/584-2001
  67. http://www.reglugerd.is/interpro/dkm/WebGuard.nsf/key2/795-2001
  68. http://www.reglugerd.is/interpro/dkm/WebGuard.nsf/key2/873-2001
  69. http://www.reglugerd.is/interpro/dkm/WebGuard.nsf/key2/656-2002
  70. file://1993097.html
  71. file://1993097.html
  72. file://1993097.html
  73. file://1993097.html
  74. file://1993097.html
  75. file://1993097.html
  76. file://1993097.html
  77. file://1993097.html
  78. file://1993097.html
  79. file://1993097.html
  80. file://1993097.html#g86
  81. file://1993097.html
  82. file://1993097.html#g87
  83. file:///altext/stjtnr.html#1980051
  84. file://1993097.html#g88
  85. file://1993097.html#g89
  86. file://1993097.html#g90
  87. file://1993097.html#g87
  88. file:///altext/stjt/2001.077.html
  89. file://1993097.html
  90. file://1993097.html#g70
  91. file://1993097.html#g71
  92. file:///altext/stjt/2002.086.html
  93. file://1993097.html#g73
  94. file://1993097.html#g76
  95. file://1993097.html#g73
  96. file://1993097.html#g58
  97. file://1993097.html#g78
  98. file:///altext/stjt/2002.086.html
