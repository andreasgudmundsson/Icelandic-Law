
   --------------------------------------------------------------------------

                                  Lög um hollustuhætti og heilbrigðiseftirlit^1)

                              1988 nr. 81 3. ágúst

   --------------------------------------------------------------------------

   ^1)Lög þessi eru endurútgefin og voru [2]l. 109/1984. Ákvæði í 1., 3., 9.,
   17. og 19. gr., sem samrýmast ekki [3]l. nr. 117/1985, um geislavarnir,
   felld úr gildi, sbr. [4]24. gr. síðari laganna.

                                   I. kafli.
                                   Hlutverk.
                                     1. gr.

        1.1. Lögum þessum er ætlað að tryggja landsmönnum svo heilnæm
   lífsskilyrði sem á hverjum tíma eru tök á að veita.
        1.2. Með markvissum aðgerðum skal vinna að þessu, m.a. með því að
   tryggja sem best eftirlit með umhverfi, húsnæði og öðrum vistarverum,
   almennri hollustu matvæla og annarra neyslu- og nauðsynjavara og vernda
   þau lífsskilyrði, sem felast í ómenguðu umhverfi, hreinu lofti, úti og
   inni, og ómenguðu vatni. Ennfremur með því að veita alhliða fræðslu og
   upplýsingar um þessi mál fyrir almenning.
        1.3. Lög þessi ná yfir alla starfsemi og framkvæmd sem hefur eða haft
   getur í för með sér mengun lofts, láðs eða lagar, að svo miklu leyti sem
   það er ekki falið öðrum með sérlögum eða með framkvæmd alþjóðasamninga.
        1.4. Með mengun er átt við þegar örverur, efni og efnasambönd valda
   óæskilegum og skaðlegum áhrifum á heilsufar almennings, röskun lífríkis
   eða óhreinkun lofts, láðs eða lagar. Mengun tekur einnig til óþæginda
   vegna ólyktar, hvers konar hávaða og titrings og varmaflæðis.

                                     2. gr.

        2.1. Til þess að stuðla sem best að framkvæmd laga þessara setur
   ráðherra heilbrigðisreglugerð eða reglugerðir^1) um atriði, þar með talið
   eftirlit, sem sérlög ná ekki yfir, og gilda þær fyrir allt landið,
   lofthelgi og landhelgi.
        2.2. Í heilbrigðisreglugerð skulu vera almenn ákvæði um:

   1.
           Hreinlæti og þrifnað utanhúss.
   2.
           Neysluvatn, vatnsból, vatnsveitur og baðvatn.
   3.
           Salerni og frárennsli.
   4.
           Meðferð og eyðingu sorps og annars úrgangs.
   5.
           Meindýr og eyðingu þeirra svo og ónytjadýr, vargfugla og aflífun
           þeirra.
   6.
           Íbúðarhúsnæði.
   7.
           Gistihús, matsöluhús og aðra veitingastaði.
   8.
           Matvæli og aðrar neyslu- og nauðsynjavörur svo og húsakynni, tæki
           og allt er snertir matvælaframleiðslu og matvælaiðnað, þar með
           talin notkun aukaefna í matvæli, matvörugeymslur og
           matvæladreifing, sbr. og reglugerð nr. 250/1976^2) ásamt síðari
           breytingum.
   9.
           Matvælaeftirlit og efna- og gerlafræðilegar rannsóknir vegna þess.
   10.
           Meðferð og notkun matvæla og annarra neyslu- og nauðsynjavara, sem
           ekki uppfylla settar reglur.
   11.
           Skóla og aðra kennslustaði.
   12.
           Rakarastofur, hárgreiðslustofur, nuddstofur og hvers konar aðrar
           snyrtistofur.
   13.
           Barnaheimili, upptökuheimili og leikvelli.
   14.
           Heilbrigðisstofnanir, stofnanir fyrir þroskahefta, drykkjusjúka og
           tilsvarandi, lækningastofur, dvalarheimili fyrir aldraða samkvæmt
           lögum þar um og aðrar slíkar stofnanir.
   15.
           Íþróttastöðvar, íþróttahús, sundhallir, sundlaugar, baðhús,
           gufubaðstofur og almenna baðstaði o.þ.u.l.
   16.
           Fangelsi og aðrar vistarverur handtekinna manna.
   17.
           Samkomuhús, þ. á m. kirkjur.
   18.
           Kirkjugarða, líkhús og bálstofur, svo og meðferð líka.
   19.
           Báta og skip, vélknúin ökutæki, flugvélar o.þ.u.l.
   20.
           Gripahús og alifuglabú.
   21.
           Hávaða, titring, hitastreymi og óþef, m.a. frá hvers konar
           starfsemi og farartækjum.
   22.
           Starfsleyfi fyrir atvinnurekstur, sem ekki fellur að öllu leyti
           undir mengunarvarnareglugerð skv. 3. gr.
   23.
           Þátttöku heilbrigðisnefnda í sóttvörnum og framkvæmd þeirra.
   24.
           Önnur sambærileg atriði.

           Ennfremur skal setja ákvæði um:

   25.
           Valdsvið, skyldur og starfstilhögun heilbrigðisnefnda og
           heilbrigðisfulltrúa og Hollustuverndar ríkisins svo og dagsektir.
   26.
           Viðmiðunarreglur og staðla um efna- og gerlainnihald matvæla og
           annarra neyslu- og nauðsynjavara.
   27.
           Reglur um töku sýna og úrvinnslu þeirra.
   28.
           Undanþágur og heimildir til slíks og hvaða takmörkun slíkt skuli
           háð, jafnframt viðurlög og málsmeðferð.

   ^1)Rg. 149/1990 (heilbrigðisreglugerð), sbr. 285/1990, 334/1990, 42/1991,
   305/1992, 194/1993, 470/1993, 319/1995, 617/1996, [5]179/1997 og 248/1997.
   Rg. 35/1986, sbr. 537/1990 og 625/1991, (um mjólk og mjólkurvörur). Augl.
   147/1985 (merking nauðsynjavara sem innihalda eiturefni o. fl.). Rg.
   84/1982, sbr. 332/1983 (starfsmannabústaðir og -búðir). Rg. 408/1988, sbr.
   493/1990, (um merkingu neytendaumbúða fyrir matvæli og aðrar neysluvörur).
   Rg. 409/1988 (um aukaefni í matvælum). Rg. 149/1989 (um meindýraeyða). Rg.
   518/1993 (um aðskotaefni í matvælum). Rg. 527/1993 (um leirhluti sem er
   ætlað að snerta matvæli). Rg. 531/1993 (um efni og hluti úr plasti sem er
   ætlað að snerta matvæli. Rg. 537/1993 (um efni og hluti sem er ætlað að
   snerta matvæli). Rg. 538/1993 (um vinýlklóríð í efnum og hlutum). Rg.
   541/1993 (um filmur úr sellulósa sem er ætlað að snerta matvæli). Rg.
   557/1993 (um hraðfryst matvæli). Rg. 579/1993 (um aukefni í matvælum). Rg.
   586/1993 (um merkingu næringargildis matvæla). Rg. 587/1993 (um bragðefni
   í matvælum). Rg. 588/1993, sbr. 142/1995 (um merkingu, auglýsingu og
   kynningu matvæla). Rg. 289/1994 (um leysiefni til notkunar í
   matvælaiðnaði). Rg. 377/1994 (um umhverfismál á Evrópska efnahagssvæðinu).
   Rg. 521/1994 (um þvotta- og hreingerningarefni). Rg. 522/1994 (um
   matvælaeftirlit og hollustuhætti við framleiðslu og dreifingu matvæla).
   Rg. 546/1994, sbr. 144/1995 (um varnir gegn mengun af völdum ósoneyðandi
   efna). Rg. 319/1995 (um neysluvatn).^2)Felld úr gildi með rg. 149/1990.

                                     3. gr.

        [3.1. Til þess að stuðla sem best að framkvæmd mengunarvarna setur
   ráðherra mengunarvarnareglugerð eða reglugerðir að höfðu samráði við önnur
   ráðuneyti sem fara með einstaka málaflokka er snerta umhverfismál og í
   samræmi við alþjóðasamninga sem Ísland er aðili að og gilda þær fyrir allt
   landið, lofthelgi og landhelgi.
        3.2. Í mengunarvarnareglugerð^1) eða öðrum reglugerðum^2) skulu vera
   almenn ákvæði um:

   1.
           Starfsleyfi fyrir allan atvinnurekstur sem haft getur í för með
           sér mengun. Í reglugerð skulu m.a. vera ákvæði um staðarval,
           mengunarvarnir í einstökum atvinnugreinum og um rekstur og viðhald
           mengunarvarnaútbúnaðar.
   2.
           Endurskoðun starfsleyfa vegna verulegra breytinga á atvinnurekstri
           eða vegna tækniþróunar.
   3.
           Áhættumat fyrir nýjan og starfandi atvinnurekstur þar sem hætta er
           á stórslysum vegna aðferða og efna sem notuð eru við starfsemina
           og endurskoðun áhættumats, svo og upplýsingar sem ábyrgðaraðilum
           atvinnurekstrar er skylt að láta í té beri slys að höndum.
   4.
           Eftirlit, skráningu og tilkynningarskyldu.
   5.
           Umhverfisstjórn og eftirlitskerfi fyrirtækja, svo og
           viðurkenningar, úttektir og eftirlit með slíkum kerfum.
   6.
           Umhverfismerki á vörur, m.a. um veitingu þeirra og gjaldtöku.
   7.
           Eftirlit með flutningi úrgangs milli landa og tilkynningarskyldu
           aðila sem meðhöndla og flytja slíkan úrgang.
   8.
           Úttekt á hugsanlegri mengunarhættu.
   9.
           Meðferð vatns og sjávar í atvinnurekstri þar sem m.a. skulu fram
           koma viðmiðunarmörk vegna losunar tiltekinna efna.
   10.
           Úrgangsefni, svo sem eyðingu sorps og annars úrgangs.
   11.
           Frárennsli og skolp þar sem m.a. skulu koma fram reglur um
           hreinsun skolps og viðmiðunarmörk í frárennsli.
   12.
           Varnir gegn vatnsmengun þar sem m.a. skulu koma fram
           viðmiðunarmörk og/eða gæðamarkmið fyrir grunnvatn og
           yfirborðsvatn.
   13.
           Varnir gegn loftmengun þar sem m.a. skulu koma fram viðmiðunarmörk
           fyrir loftgæði.
   14.
           Varnir gegn jarðvegsmengun og viðmiðunarmörk fyrir jarðveg.
   15.
           Hávaða og titring þar sem fram koma viðmiðunarmörk fyrir
           leyfilegan hávaða og titring með hliðsjón af umhverfi.
   16.
           Varmamengun þar sem fram skulu koma reglur um takmörkun slíks.
   17.
           Önnur sambærileg atriði.

           Enn fremur skal setja ákvæði um:

   18.
           Undanþáguheimildir og hvaða takmörkun þær skuli háðar.
   19.
           Valdsvið, skyldur og starfstilhögun heilbrigðisnefnda,
           heilbrigðisfulltrúa og Hollustuverndar ríkisins, svo og
           dagsektir.]^3)

   ^1)Rg. 48/1994, sbr. 394/1996, 26/1997 og 273/1997, 533/1993, sbr.
   167/1996, 35/1994 og 22/1995. Augl. 570/1994.^2)Rg. 549/1995, sbr.
   309/1997 (hættumat í iðnaðarstarfsemi), sbr. og 557/1995. Rg. 51/1996 (um
   gildistöku EES-reglugerða um inn- og útflutning tiltekinna hættulegra
   efna). Rg. 79/1996 (amalgammengun frá tannlæknastofum). Rg. 84/1996 (PCB-
   og PCT-efni). Rg. 321/1996. Rg. 609/1996.^3)[6]L. 65/1994, 1. gr.

                                   II. kafli.
                               Stjórn og skipan.
                                     4. gr.

        [4.1. Umhverfisráðuneytið fer með yfirstjórn mála samkvæmt lögum
   þessum.
        4.2. Landlæknir er ráðgjafi ráðherra og ríkisstjórnar um allt er að
   hollustuháttum og heilbrigðiseftirliti lýtur.]^1)

   ^1)[7]L. 54/1994, 1. gr.

                                   [4. gr. a.

        4.1. Eftirlit á varnarsvæðunum skal vera í samræmi við lög þessi.
   Utanríkisráðherra, sbr. [8]lög nr. 106/1954, skal semja um framkvæmd þessa
   eftirlits við heilbrigðiseftirlit Suðurnesja.
        4.2. Heilbrigðiseftirlit Suðurnesja skal hafa eftirlit með
   eftirlitsskyldri starfsemi á varnarsvæðunum, sbr. 7.8. og 12.17. tölul.
   2. gr. og 3. gr. Heimilt er að innheimta gjald af þessari eftirlitsskyldu
   starfsemi til að standa straum af kostnaði vegna samningsins við
   heilbrigðiseftirlit Suðurnesja, sbr. 1. mgr. Gjaldið er innheimt samkvæmt
   sérstökum samningi eða samkvæmt gjaldskrá sem utanríkisráðherra setur að
   höfðu samráði við [umhverfisráðherra].^1) Gjaldskrána skal birta í B-deild
   Stjórnartíðinda. Gjöld samkvæmt þessari grein má innheimta með aðför.
        4.3. Rísi ágreiningur um framkvæmd heilbrigðiseftirlits á
   varnarsvæðunum gilda ákvæði laganna eftir því sem við á.]^2)

   ^1)[9]L. 54/1994, 3. gr.^2)[10]L. 64/1993, 1. gr.

                                     5. gr.

        5.1. Ekkert sveitarfélag skal vera án viðhlítandi
   heilbrigðiseftirlits.
        5.2. Sveitarfélög greiða kostnað við heilbrigðiseftirlit í héruðum að
   svo miklu leyti sem lög mæla ekki um á annan veg, sbr. 5.5.
        5.3. Heimilt er sveitarstjórnum að höfðu samráði við hlutaðeigandi
   svæðisnefndir að innheimta gjald af eftirlitsskyldri starfsemi, sem talin
   er upp í 7., 8., 12., 13., 14., 15., 16. og 17. tölul. 2. gr. og 3. gr. að
   svo miklu leyti sem Hollustuvernd ríkisins er ekki falið eftirlit með
   mengandi starfsemi. Skal gjald þetta innheimt samkvæmt gjaldskrá sem
   [umhverfisráðherra staðfestir]^1) og birt skal í B-deild Stjórnartíðinda.
   Gjöld samkvæmt þessari grein má innheimta með lögtaki.
        5.4. Svæðisnefnd hefur yfirumsjón með fjármálum heilbrigðiseftirlits
   á viðkomandi svæði og gerir tillögur að fjárhagsáætlun og skiptingu
   kostnaðar milli sveitarfélaga á svæðinu fyrir næsta reikningsár og skal
   hafa sent þær hlutaðeigandi sveitarstjórnum til staðfestingar fyrir 1.
   nóvember ár hvert. Við kostnaðarskiptingu skal miða við að allar tekjur af
   eftirlitsskyldri starfsemi á svæðinu, sbr. 5.3., renni í sameiginlegan
   sjóð til greiðslu reksturskostnaðar og það sem á vantar samkvæmt
   samþykktri fjárhagsáætlun greiðist af sveitarfélögunum í samræmi við
   íbúafjölda 1. desember næstliðins árs, sbr. 5.5.
        5.5. Tillögur svæðisnefnda, sbr. 5.4., skulu lagðar fyrir
   hlutaðeigandi sveitarstjórnir sem hafa frest til athugasemda til 1.
   desember sama ár. Komi fram athugasemdir ber svæðisnefnd að ræða þær við
   viðkomandi forsvarsmenn sveitarfélaga og leita samkomulags. Náist ekki
   samkomulag ræður fjárhagslegur meirihluti.
        5.6. Náist ekki samkomulag um hver skuli annast fjárreiður fyrir
   heilbrigðiseftirlit svæðisins ber stærsta sveitarfélaginu að annast það
   gegn hæfilegri þóknun.

   ^1)[11]L. 54/1994, 2. gr.

                                     6. gr.

        6.1. Í landinu skulu starfa 46 heilbrigðisnefndir kosnar eftir
   hverjar sveitarstjórnarkosningar. Um skipan nefndarmanna og kosningar fer
   sem hér segir:
        6.2. Reykjavíkursvæði:

           Þar starfar ein nefnd skipuð fimm fulltrúum kosnum af
           borgarstjórn.
           Starfssvæði: Reykjavíkurborg.

        6.3. Akranessvæði:

           Þar starfar ein nefnd skipuð fimm fulltrúum.
           Starfssvæði: Akraneskaupstaður, Hvalfjarðarstrandarhreppur,
           Skilmannahreppur, Innri-Akraneshreppur, Leirár- og Melahreppur.
           Akraneskaupstaður skal eiga þrjá fulltrúa kosna af bæjarstjórn.
           Hreppsnefndir á starfssvæðinu komi sér saman um tvo.

        6.4. Vesturlandssvæði:

           Þar starfa fjórar nefndir:
           1. Borgarnes, ein nefnd skipuð fimm fulltrúum.
           Starfssvæði: Borgarneshreppur, Borgarhreppur, Álftaneshreppur,
           Hraunhreppur, Kolbeinsstaðahreppur, Eyjahreppur, Andakílshreppur,
           Skorradalshreppur, Lundarreykjadalshreppur, Reykholtshreppur,
           Hálsahreppur, Hvítársíðuhreppur, Þverárhlíðarhreppur,
           Norðurárdalshreppur og Stafholtstungnahreppur. Borgarneshreppur
           skal eiga einn fulltrúa kosinn af sveitarstjórn en hreppsnefndir
           annarra hreppa á starfssvæðinu komi sér saman um fjóra.
           2. Ólafsvík, ein nefnd skipuð fimm fulltrúum.
           Starfssvæði: Ólafsvíkurhreppur, Fróðárhreppur, Staðarsveit,
           Breiðavíkurhreppur og Neshreppur. Ólafsvíkurhreppur skal eiga tvo
           fulltrúa og Neshreppur einn, kosna af sveitarstjórnum.
           Hreppsnefndir annarra hreppa á starfssvæðinu komi sér saman um
           tvo.
           3. Stykkishólmur, ein nefnd skipuð fimm fulltrúum.
           Starfssvæði: Helgafellssveit, Stykkishólmshreppur,
           Skógarstrandarhreppur, Miklaholtshreppur, Eyrarsveit og
           Flateyjarhreppur. Stykkishólmshreppur skal eiga tvo fulltrúa og
           Eyrarsveit einn, kosna af sveitarstjórnum. Hreppsnefndir annarra
           hreppa á starfssvæðinu komi sér saman um tvo.
           4. Búðardalur, ein nefnd skipuð fimm fulltrúum.
           Starfssvæði: Hörðudalshreppur, Miðdalahreppur, Haukadalshreppur,
           Laxárdalshreppur, Hvammshreppur, Fellsstrandarhreppur,
           Klofningshreppur, Skarðshreppur og Saurbæjarhreppur.
           Laxárdalshreppur skal eiga einn fulltrúa kosinn af sveitarstjórn.
           Hreppsnefndir annarra hreppa á starfssvæðinu komi sér saman um
           fjóra.

        6.5. Vestfjarðasvæði:

           Þar starfa 6 nefndir:
           1. Austur-Barðastrandarsýsla, skipuð þremur fulltrúum.
           Starfssvæði: Geiradalshreppur, Reykhólahreppur, Gufudalshreppur og
           Múlahreppur. Hreppsnefndir á starfssvæðinu komi sér saman um alla
           fulltrúana.
           2. Patreksfjörður, skipuð fimm fulltrúum.
           Starfssvæði: Barðastrandarhreppur, Rauðasandshreppur,
           Patrekshreppur, Tálknafjarðarhreppur, Ketildalahreppur og
           Suðurfjarðahreppur. Patrekshreppur skal eiga tvo fulltrúa,
           Tálknafjarðarhreppur einn og Suðurfjarðahreppur einn, kosna af
           sveitarstjórnum. Hreppsnefndir annarra hreppa á starfssvæðinu komi
           sér saman um einn.
           3. Vestur-Ísafjarðarsýsla, skipuð fimm fulltrúum.
           Starfssvæði: Þingeyrarhreppur, Mýrahreppur, Auðkúluhreppur,
           Mosvallahreppur, Flateyrarhreppur og Suðureyrarhreppur.
           Þingeyrarhreppur á einn fulltrúa, Flateyrarhreppur einn og
           Suðureyrarhreppur einn, kosna af sveitarstjórnum. Hreppsnefndir
           hinna hreppanna á starfssvæðinu komi sér saman um tvo.
           4. Bolungarvík, skipuð þremur fulltrúum kosnum af bæjarstjórn.
           Starfssvæði: Bolungarvíkurkaupstaður.
           5. Ísafjörður, skipuð fimm fulltrúum.
           Starfssvæði: Ísafjarðarkaupstaður, Súðavíkurhreppur, Ögurhreppur,
           Reykjarfjarðarhreppur, Nauteyrarhreppur og Snæfjallahreppur.
           Ísafjarðarkaupstaður skal eiga þrjá fulltrúa kosna af bæjarstjórn.
           Hreppsnefndir á starfssvæðinu komi sér saman um tvo.
           6. Hólmavík, skipuð þrem fulltrúum.
           Starfssvæði: Árneshreppur, Kaldrananeshreppur, Hrófbergshreppur,
           Hólmavíkurhreppur, Kirkjubólshreppur, Fellshreppur og
           Óspakseyrarhreppur. Hólmavíkurhreppur skal eiga einn fulltrúa
           kosinn af sveitarstjórn. Hreppsnefndir annarra hreppa á
           starfssvæðinu komi sér saman um tvo.

        6.6. Norðurlandssvæði vestra:

           Þar starfa 4 nefndir:
           1. Hvammstangi, skipuð fimm fulltrúum.
           Starfssvæði: Staðarhreppur, Fremri-Torfustaðahreppur,
           Ytri-Torfustaðahreppur, Hvammstangahreppur, Kirkjuhvammshreppur,
           Þverárhreppur, Þorkelshólshreppur og Bæjarhreppur.
           Hvammstangahreppur skal eiga tvo fulltrúa kosna af sveitarstjórn.
           Hreppsnefndir annarra hreppa komi sér saman um þrjá.
           2. Blönduós, skipuð fimm fulltrúum.
           Starfssvæði: Áshreppur, Sveinsstaðahreppur, Torfalækjarhreppur,
           Blönduóshreppur, Svínavatnshreppur, Bólstaðarhlíðarhreppur,
           Engihlíðarhreppur, Vindhælishreppur, Höfðahreppur og Skagahreppur.
           Blönduóshreppur skal eiga tvo fulltrúa og Höfðahreppur einn, kosna
           af sveitarstjórnum. Hreppsnefndir annarra hreppa á starfssvæðinu
           komi sér saman um tvo.
           3. Sauðárkrókur, skipuð fimm fulltrúum.
           Starfssvæði: Skefilsstaðahreppur, Skarðshreppur,
           Sauðárkrókskaupstaður, Staðarhreppur, Seyluhreppur,
           Lýtingsstaðahreppur, Akrahreppur, Rípurhreppur, Viðvíkurhreppur,
           Hólahreppur, Hofshreppur, Hofsóshreppur og Fellshreppur.
           Sauðárkrókskaupstaður skal eiga tvo fulltrúa kosna af bæjarstjórn.
           Hreppsnefndir annarra hreppa á starfssvæðinu komi sér saman um
           þrjá.
           4. Siglufjörður, skipuð fimm fulltrúum.
           Starfssvæði: Siglufjarðarkaupstaður, Haganeshreppur og
           Holtshreppur. Siglufjarðarkaupstaður skal eiga þrjá fulltrúa kosna
           af bæjarstjórn, Haganeshreppur einn og Holtshreppur einn, kosna af
           sveitarstjórnum.

        6.7. Eyjafjarðarsvæði:

           Þar starfa 3 nefndir:
           1. Ólafsfjörður, skipuð þremur fulltrúum kosnum af bæjarstjórn.
           Starfssvæði: Ólafsfjarðarkaupstaður.
           2. Dalvík, skipuð þremur fulltrúum.
           Starfssvæði: Dalvíkurkaupstaður, Svarfaðardalshreppur,
           Árskógshreppur og Hríseyjarhreppur. Dalvíkurkaupstaður skal eiga
           tvo fulltrúa kosna af bæjarstjórn. Hreppsnefndir á starfssvæðinu
           komi sér saman um einn.
           3. Akureyri, skipuð sjö fulltrúum.
           Starfssvæði: Akureyrarkaupstaður, Grímseyjarhreppur,
           Arnarneshreppur, Skriðuhreppur, Öxnadalshreppur,
           Glæsibæjarhreppur, Hrafnagilshreppur, Saurbæjarhreppur,
           Öngulsstaðahreppur, Svalbarðsstrandarhreppur, Grýtubakkahreppur og
           Hálshreppur. Akureyri skal eiga fimm fulltrúa kosna af
           bæjarstjórn. Hreppsnefndir á starfssvæðinu komi sér saman um tvo.

        6.8. Norðurlandssvæði eystra:

           Þar starfa 4 nefndir:
           1. Húsavík, skipuð fimm fulltrúum.
           Starfssvæði: Aðaldælahreppur, Húsavíkurkaupstaður, Tjörneshreppur,
           Ljósavatnshreppur, Bárðdælahreppur, Reykjahreppur, Reykdælahreppur
           og Skútustaðahreppur. Húsavíkurkaupstaður skal eiga þrjá fulltrúa
           kosna af bæjarstjórn. Hreppsnefndir á starfssvæðinu komi sér saman
           um tvo.
           2. Kópasker, skipuð þremur fulltrúum.
           Starfssvæði: Kelduneshreppur, Öxarfjarðarhreppur, Fjallahreppur og
           Presthólahreppur. Presthólahreppur skal eiga einn fulltrúa kosinn
           af sveitarstjórn. Hreppsnefndir annarra hreppa á starfssvæðinu
           komi sér saman um tvo.
           3. Þórshöfn, skipuð þremur fulltrúum.
           Starfssvæði: Svalbarðshreppur, Þórshafnarhreppur og
           Sauðaneshreppur. Þórshafnarhreppur skal eiga tvo fulltrúa kosna af
           sveitarstjórn. Hreppsnefndir annarra hreppa á starfssvæðinu komi
           sér saman um einn.
           4. Raufarhöfn, skipuð þremur fulltrúum kosnum af sveitarstjórn.
           Starfssvæði: Raufarhafnarhreppur.

        6.9. Austurlandssvæði:

           Þar starfa 9 nefndir:
           1. Vopnafjörður, skipuð þremur fulltrúum.
           Starfssvæði: Vopnafjarðarhreppur og Skeggjastaðahreppur.
           Vopnafjarðarhreppur skal eiga tvo fulltrúa og Skeggjastaðahreppur
           einn kosna af sveitarstjórnum.
           2. Seyðisfjörður, skipuð þremur fulltrúum kosnum af bæjarstjórn
           Seyðisfjarðar.
           Starfssvæði: Seyðisfjarðarkaupstaður og Seyðisfjarðarhreppur.
           3. Egilsstaðir, skipuð fimm fulltrúum.
           Starfssvæði: Hlíðarhreppur, Jökuldalshreppur, Tunguhreppur,
           Fellahreppur, Fljótsdalshreppur, Eiðahreppur, Vallahreppur,
           Egilsstaðahreppur, Skriðdalshreppur, Hjaltastaðahreppur og
           Borgarfjarðarhreppur. Egilsstaðahreppur skal eiga tvo fulltrúa
           kosna af sveitarstjórn. Hreppsnefndir annarra hreppa á
           starfssvæðinu komi sér saman um þrjá.
           4. Neskaupstaður, skipuð fimm fulltrúum.
           Starfssvæði: Neskaupstaður, Mjóafjarðarhreppur,
           Norðfjarðarhreppur. Neskaupstaður skal eiga fjóra fulltrúa kosna
           af bæjarstjórn. Hreppsnefndir á starfssvæðinu komi sér saman um
           einn.
           5. Eskifjörður, skipuð fimm fulltrúum.
           Starfssvæði: Eskifjarðarkaupstaður og Helgustaðahreppur.
           Eskifjarðarkaupstaður skal eiga fjóra fulltrúa kosna af
           bæjarstjórn og Helgustaðahreppur einn kosinn af sveitarstjórn.
           6. Reyðarfjörður, skipuð þremur fulltrúum kosnum af sveitarstjórn.
           Starfssvæði: Reyðarfjarðarhreppur.
           7. Fáskrúðsfjörður, skipuð þremur fulltrúum.
           Starfssvæði: Fáskrúðsfjarðarhreppur, Búðahreppur og
           Stöðvarhreppur. Búðahreppur skal eiga tvo fulltrúa kosna af
           sveitarstjórn. Hreppsnefndir hinna hreppanna á starfssvæðinu komi
           sér saman um einn.
           8. Djúpivogur, skipuð þremur fulltrúum.
           Starfssvæði: Beruneshreppur, Búlandshreppur, Geithellnahreppur og
           Breiðdalshreppur. Búlandshreppur skal eiga einn fulltrúa og
           Breiðdalshreppur einn, kosna af sveitarstjórnum. Hreppsnefndir
           hinna hreppanna á starfssvæðinu komi sér saman um einn.
           9. Höfn, Hornafirði, skipuð fimm fulltrúum.
           Starfssvæði: Bæjarhreppur, Nesjahreppur, Mýrahreppur,
           Hafnarhreppur, Borgarhafnarhreppur og Hofshreppur. Hafnarhreppur
           skal eiga þrjá fulltrúa kosna af sveitarstjórn. Hreppsnefndir
           annarra hreppa á starfssvæðinu komi sér saman um tvo.

        6.10. Suðurlandssvæði:

           Þar starfa 9 nefndir:
           1. Kirkjubæjarklaustur, skipuð þremur fulltrúum.
           Starfssvæði: Hörgslandshreppur, Kirkjubæjarhreppur,
           Skaftártunguhreppur, Leiðvallarhreppur og Álftavershreppur.
           Kirkjubæjarhreppur skal eiga einn fulltrúa kosinn af
           sveitarstjórn. Hreppsnefndir annarra hreppa á starfssvæðinu komi
           sér saman um tvo.
           2. Vík í Mýrdal, skipuð þremur fulltrúum.
           Starfssvæði: Hvammshreppur, Dyrhólahreppur og
           Austur-Eyjafjallahreppur. Hver hreppur skal eiga einn fulltrúa
           kosinn af hreppsnefnd.
           3. Hvolsvöllur, skipuð þremur fulltrúum.
           Starfssvæði: Vestur-Eyjafjallahreppur, Austur-Landeyjahreppur,
           Vestur-Landeyjahreppur, Fljótshlíðarhreppur og Hvolhreppur.
           Hvolhreppur skal eiga einn fulltrúa kosinn af sveitarstjórn.
           Hreppsnefndir annarra hreppa á starfssvæðinu komi sér saman um
           tvo.
           4. Hella, skipuð þremur fulltrúum.
           Starfssvæði: Rangárvallahreppur, Landmannahreppur, Holtahreppur,
           Ásahreppur og Djúpárhreppur. Rangárvallahreppur skal eiga einn
           fulltrúa kosinn af sveitarstjórn. Hreppsnefndir annarra hreppa á
           starfssvæðinu komi sér saman um tvo.
           5. Laugarás, skipuð þremur fulltrúum.
           Starfssvæði: Gnúpverjahreppur, Hrunamannahreppur, Skeiðahreppur,
           Biskupstungnahreppur, Grímsneshreppur og Laugardalshreppur.
           Hreppsnefndir á starfssvæðinu komi sér saman um alla fulltrúana.
           6. Selfoss, skipuð sjö fulltrúum.
           Starfssvæði: Villingaholtshreppur, Hraungerðishreppur,
           Gaulverjabæjarhreppur, Sandvíkurhreppur, Selfosskaupstaður,
           Grafningshreppur, Eyrarbakkahreppur, Stokkseyrarhreppur og
           Þingvallahreppur. Selfosskaupstaður skal eiga fjóra fulltrúa kosna
           af bæjarstjórn, Eyrarbakkahreppur einn og Stokkseyrarhreppur einn
           kosna af sveitarstjórnum. Hreppsnefndir annarra hreppa á
           starfssvæðinu komi sér saman um einn.
           7. Hveragerði, skipuð þremur fulltrúum kosnum af sveitarstjórn.
           Starfssvæði: Hveragerðishreppur.
           8. Þorlákshöfn, skipuð þremur fulltrúum kosnum af Ölfushreppi.
           Starfssvæði: Ölfushreppur og Selvogshreppur.
           9. Vestmannaeyjar, skipuð þremur fulltrúum kosnum af bæjarstjórn.
           Starfssvæði: Vestmannaeyjar.

        6.11. Suðurnesjasvæði:

           Þar starfar ein nefnd skipuð sjö fulltrúum.
           Starfssvæði: Keflavíkurkaupstaður, Miðneshreppur, Gerðahreppur,
           Njarðvíkurkaupstaður, Hafnahreppur, Vatnsleysustrandarhreppur og
           Grindavíkurkaupstaður. Hvert sveitarfélag kýs einn fulltrúa.

        6.12. Hafnarfjarðarsvæði:

           Þar starfa 2 nefndir:
           1. Hafnarfjörður, skipuð fimm fulltrúum kosnum af bæjarstjórn.
           Starfssvæði: Hafnarfjarðarkaupstaður.
           2. Garðabær, skipuð fimm fulltrúum.
           Starfssvæði: Garðakaupstaður og Bessastaðahreppur. Garðakaupstaður
           skal eiga fjóra fulltrúa kosna af bæjarstjórn og Bessastaðahreppur
           einn kosinn af hreppsnefnd.

        6.13. Kópavogssvæði:

           Þar starfar ein nefnd skipuð fimm fulltrúum kosnum af bæjarstjórn.
           Starfssvæði: Kópavogskaupstaður.

        6.14. Kjósarsvæði:

           Þar starfar ein nefnd skipuð fimm fulltrúum.
           Starfssvæði: Seltjarnarneskaupstaður, Mosfellshreppur,
           Kjalarneshreppur og Kjósarhreppur. Seltjarnarneshreppur skal eiga
           tvo fulltrúa, Mosfellshreppur tvo fulltrúa, Kjalarneshreppur og
           Kjósarhreppur koma sér saman um einn.

        6.15. Ráðherra getur í samráði við hlutaðeigandi sveitarstjórnir og
   að fengnu áliti Hollustuverndar ríkisins ákveðið með reglugerð breytingar
   á skipan sveitarfélaga í heilbrigðisnefndir og um kosningar fulltrúa í
   þær.
        6.16. Þau sveitarfélög sem eiga ekki fulltrúa í heilbrigðisnefnd,
   skulu eiga rétt til að sitja fundi og koma á framfæri sjónarmiðum sínum í
   nefndum sé fjallað um málefni er snerta þau.
        6.17. Heimilt er að sameina umdæmi heilbrigðisnefnda innan hvers
   svæðis. Í slíkum tilvikum skulu viðkomandi sveitarfélög gera með sér
   samning um stofnun einnar nefndar. Skal þar m.a. kveða á um tölu
   nefndarmanna, sem aldrei mega þó vera fleiri en níu, um kosningu þeirra
   svo og skiptingu kostnaðar af störfum nefndarinnar, sbr. 5. gr.
        6.18. Heilbrigðisnefnd skiptir með sér störfum.
        6.19. Formaður svæðisnefndar sér um að kosningar í heilbrigðisnefndir
   fari fram þar sem við á.

                                     7. gr.

        7.1. Heilbrigðisnefnd ber að sjá um að framfylgt sé ákvæðum þessara
   laga, heilbrigðisreglugerðar, mengunarreglugerðar, heilbrigðissamþykkta
   sveitarfélaga, sömuleiðis ákvæðum í sérstökum lögum eða reglum, sem
   heilbrigðisnefndum er eða kann að vera falið að annast um framkvæmd á.

           Heilbrigðisnefndir skulu sérstaklega vinna að:

                1.
                        Bættri heilbrigðisvernd í héraðinu.
                2.
                        Bættum mengunarvörnum í héraðinu.
                3.
                        Fræðslu um hollustuháttamál.
                4.
                        Samvinnu við önnur yfirvöld og aðila er vinna að
                        þessum málum beint eða óbeint.

                                     8. gr.

        8.1. Sveitarstjórnir, bygginganefndir og önnur yfirvöld héraðanna
   skulu leita álits heilbrigðisnefndar um hvers konar ráðstafanir og
   framkvæmdir, sem lög þessi, heilbrigðisreglugerð, mengunarvarnareglugerð
   og samþykktir sveitarfélaga samkvæmt lögum þessum taka til.

                                     9. gr.

        9.1. Heilsugæslulæknar (yfirlæknar) skulu vera faglegir ráðunautar
   heilbrigðisnefnda með málfrelsi og tillögurétt. Þeir geta krafist þess, að
   fundir verði haldnir, þegar þeim þykir þörf og að þar verði tekin fyrir
   tiltekin mál.
        9.2. Héraðslæknar, hver í sínu læknishéraði, segja fyrir um og
   skipuleggja þjónustu heilsugæslulækna við heilbrigðisnefndir.
        9.3. Heilbrigðisnefndum og svæðisnefndum ber að senda viðkomandi
   sveitarstjórnum og héraðslæknum afrit fundargerða þegar að loknum fundum.
        9.4. Heilbrigðisfulltrúar (framkvæmdastjórar) skulu sitja fundi
   heilbrigðisnefnda og svæðisnefnda með málfrelsi og tillögurétt. Þeir geta
   krafist þess, að fundir verði haldnir og tekin verði þar fyrir tiltekin
   mál.
        9.5. Héraðsdýralæknum er heimilt að sitja fundi heilbrigðisnefnda með
   málfrelsi og tillögurétt. Þeir geta krafist þess, að fundir verði haldnir
   og að tiltekin mál verði tekin fyrir.
        9.6. Heilbrigðisnefnd getur leitað þeirrar sérfræðiaðstoðar og kvatt
   á sinn fund þá aðila, sem hún telur þörf á.
        9.7. Formaður heilbrigðisnefndar skal sjá um að nefndarmenn og aðrir,
   sem sækja eiga fundi nefndarinnar séu boðaðir.

                                    10. gr.

        10.1. Heilbrigðisnefndir skulu halda fundi eigi sjaldnar en
   ársfjórðungslega.
        10.2. Afgreiðsla í heilbrigðisnefnd telst fullnægjandi sé helmingur
   nefndarmanna viðstaddur.
        10.3. Einfaldur meirihluti atkvæða ræður afgreiðslu máls.
        10.4. Um vanhæfni heilbrigðisnefndarmanna til afgreiðslu mála gilda
   ákvæði sveitarstjórnarlaga.

                                    11. gr.

        11.1. Á hverju heilbrigðiseftirlitssvæði, sbr. 23. gr., skal starfa
   svæðisnefnd skipuð formönnum heilbrigðisnefnda á svæðinu auk héraðslæknis
   (borgarlæknis í Reykjavík) sem er formaður. Á Reykjavíkursvæði,
   Akranessvæði, Suðurnesjasvæði, Kópavogssvæði og Kjósarsvæði fara
   heilbrigðisnefndir með störf svæðisnefnda auk héraðslæknis sem er
   formaður.
        11.2. Svæðisnefndir koma saman eigi sjaldnar en tvisvar á ári.
        11.3. Verkefni svæðisnefndar er að skipuleggja og samræma
   heilbrigðiseftirlit á svæðinu í samræmi við 24. og 26. gr. laga þessara og
   ákvæði reglugerða sem settar verða og hafa yfirumsjón með fjármálum í
   samræmi við 5. gr.

                                    12. gr.

        12.1. Svæðisnefndir skulu fyrir 1. júní ár hvert senda Hollustuvernd
   ríkisins skýrslu varðandi starfsemi nefndarinnar næsta almanaksár á undan
   og um áformaða starfsemi. Skýrslur þessar skulu gerðar á þar til gerð
   eyðublöð, sem Hollustuvernd ríkisins lætur útbúa.

                                  III. kafli.
                            Hollustuvernd ríkisins.
                                    13. gr.

        13.1. Ríkið starfrækir stofnun sem nefnist Hollustuvernd ríkisins.
        13.2. Stofnunin hefur yfirumsjón með heilbrigðiseftirliti,
   mengunarvarnaeftirliti, eiturefnaeftirliti og rannsóknum, sem þessu eru
   tengdar, og sér um framkvæmd þeirra í samræmi við lög þessi,
   heilbrigðisreglugerð, mengunarvarnareglugerð og ákvæði annarra laga og
   reglna er þessi mál snerta og heilbrigðisyfirvöldum er falið að sjá um
   framkvæmd á.
        13.3. Stofnunin skal vinna að samræmingu ofangreinds eftirlits í
   landinu, m.a. á þann hátt að koma á samvinnu allra þeirra stofnana er að
   málum þessum starfa. Skal stofnunin sérstaklega gæta hagkvæmni í öllu
   eftirliti á þessu sviði, m.a. með því að fyrirbyggja tvíverknað og skörun
   eftir því sem frekast er unnt.
        13.4. Stofnunin fer því aðeins með beint eftirlit að um sérhæfð
   verkefni sé að ræða og lög mæli svo fyrir eða ráðherra ákveði það og að
   höfðu samráði við hlutaðeigandi heilbrigðisnefndir.
        13.5. [Stofnunin er til ráðuneytis yfirstjórn umhverfismála,
   heilbrigðismála, heilbrigðisnefndum og öðrum sem með opinbert
   heilbrigðiseftirlit fara.]^1)
        13.6. Stofnunin skal sjá um að haldið sé uppi fræðslu fyrir almenning
   um mál er varða hollustuhætti.
        [13.7.]^2) Stofnunin leitar ráðgjafar landlæknis og yfirdýralæknis í
   málum sem snerta starfsemi þessara embætta.
        [13.8.]^2) Stofnunin skal hafa sem nánasta samvinnu við
   heilbrigðisnefndir og heilbrigðisfulltrúa sveitarfélaganna og veita þeim
   alla þá þjónustu um hollustuháttamál sem hún getur og aðstæður gera
   nauðsynlegar.
        13.10. ...^2)
        13.11. ...^2)

   ^1)[12]L. 54/1994, 4. gr.^2)[13]L. 70/1995, 1. gr.

                                    14. gr.

        [14.1. Umhverfisráðherra skipar Hollustuvernd ríkisins stjórn að
   afstöðnum hverjum alþingiskosningum. Þar skulu eiga sæti fimm fulltrúar
   skipaðir sem hér segir: tveir kjörnir af Alþingi, tveir skipaðir án
   tilnefningar, þar af annar formaður, og einn skipaður samkvæmt tilnefningu
   Sambands íslenskra sveitarfélaga.
        14.2. Stjórnin hefur undir yfirstjórn ráðherra æðsta vald í málefnum
   stofnunarinnar, mótar stefnu hennar og ber ábyrgð á fjárhagslegum rekstri.
   Stjórn og rekstur stofnunarinnar er að öðru leyti í höndum
   framkvæmdastjóra sem ráðherra skipar til [fimm]^1) ára í senn að fengnum
   tillögum stjórnar. Framkvæmdastjóri skal hafa menntun og reynslu á sviði
   stjórnunar og rekstrar. Hann situr stjórnarfundi og hefur þar málfrelsi og
   tillögurétt.
        14.3 Umhverfisráðherra skal samkvæmt tillögum stjórnar setja í
   reglugerð ákvæði um skiptingu stofnunarinnar í verkefnasvið. Leggi stjórn
   til breytta skipan sviða skal hún leita umsagnar framkvæmdastjóra og
   forstöðumanna. Forstöðumaður starfar yfir hverju sviði og ber faglega
   ábyrgð en rekstrarlega ábyrgð gagnvart framkvæmdastjóra. Forstöðumenn
   skulu hafa háskólamenntun, sérþekkingu og starfsreynslu á viðkomandi
   sérsviði. [Þeir skulu ráðnir af framkvæmdastjóra.]^1) Stjórnin skal að
   fenginni tillögu framkvæmdastjóra velja einn forstöðumann staðgengil
   framkvæmdastjóra. Forstöðumenn sitja stjórnarfundi og hafa þar málfrelsi
   og tillögurétt.
        14.4. Framkvæmdastjóri ræður annað starfsfólk stofnunarinnar í
   samráði við viðkomandi forstöðumenn þar sem við á.]^2)

   ^1)[14]L. 83/1997, 146. gr.^2)[15]L. 70/1995, 2. gr.

                                    15. gr.

        [15.1. Á vegum Hollustuverndar skal unnið að útgáfu upplýsinga og
   fræðsluefnis og skal stofnunin beita sér fyrir ráðstefnum, námskeiðum og
   fræðslufundum til að upplýsa og fræða þá aðila er starfa að
   heilbrigðiseftirliti og mengunarvörnum. Þá skal stofnunin gefa árlega út
   skýrslu um starfsemi sína á liðnu ári ásamt upplýsingum um ástand mála með
   hliðsjón af markmiði laganna.]^1)

   ^1)[16]L. 70/1995, 3. gr.

                                    16. gr.

        [16.1. Stofnunin annast eftirlit með innflutningi matvæla og
   skráningu upplýsinga um framleiðslu og dreifingu matvæla í þágu
   matvælaeftirlits.
        16.2. Stofnunin annast eftirlit með eiturefnum og hættulegum efnum í
   nauðsynjavörum, svo og vöruskráningu vegna eiturefna og hættulegra efna.
   Jafnframt annast hún framkvæmd [17]laga nr. 52/1988, um eiturefni og
   hættuleg efni, og reglugerða settra samkvæmt þeim lögum.
        16.3. Stofnunin annast framkvæmd [18]laga nr. 32/1986, um varnir gegn
   mengun sjávar, og reglugerða settra samkvæmt þeim.
        16.4. Stofnunin gerir tillögur um starfsleyfi og úrvinnslu gagna hvað
   snertir mengunarvarnir og gefur út starfsleyfi eftir því sem kveðið er á
   um í mengunarvarnareglugerð.
        16.5. Stofnunin annast efna- og örverurannsóknir sem lög þessi gera
   ráð fyrir á sviði mengunar og matvæla-, neyslu- og nauðsynjavara. Enn
   fremur hefur hún umsjón með skipulagi og framkvæmd mengunarrannsókna í
   samræmi við lög þessi.
        16.6. Stofnunin hefur eftirlit með framkvæmd alþjóðasamþykkta og
   samninga sem Ísland er aðili að og eru á verksviði hennar.]^1)

   ^1)[19]L. 70/1995, 4. gr.

                                    17. gr.

        [17.1. Umhverfisráðherra getur, að fengnum tillögum stjórnar
   Hollustuverndar, sett gjaldskrá^1) fyrir veitta þjónustu og verkefni sem
   stofnuninni er falið að annast. Þá getur stofnunin tekið að sér verkefni,
   bæði rannsóknir og ráðgjöf, að fengnum tillögum stjórnar og samkvæmt
   gjaldskrá sem ráðherra setur.]^2)

   ^1)Gjaldskrá 183/1996. Gjaldskrá 564/1994, sbr. 200/1996. Gjaldskrá
   648/1996.^2)[20]L. 70/1995, 5. gr.

                                   IV. kafli.
                           Samþykktir sveitarfélaga.
                                   [18. gr.]
   ^1)
        18.1. Sveitarfélög geta sett sér eigin heilbrigðissamþykktir, um
   þætti sem ekki er fjallað um í heilbrigðisreglugerð, sbr. 2. gr., og
   mengunarvarnareglugerð, sbr. 3. gr., eða til þess að gera um einstök
   atriði ítarlegri kröfur en þar er gert.
        18.2. Heimilt er auk annars að setja í slíkar samþykktir ákvæði um:

   1.
           Bann eða takmörkun hundahalds^2) og annars gæludýrahalds.
   2.
           Meðferð og eyðingu sorps og skolps.^3)
   3.
           Gjaldtöku vegna leyfa, leigu eða veittrar þjónustu.
   4.
           Sérstakar ábyrgðartryggingar.

        18.3. Upphæð gjalda samkvæmt þessum kafla skal ákveðin í sérstakri
   gjaldskrá, sem ráðherra staðfestir. Skulu slík gjöld tryggð með
   lögveðsrétti í viðkomandi fasteign í tvö ár eftir gjalddaga, sé leyfi,
   leiga eða þjónusta tengd notkun fasteignar.
        18.4. Hlutaðeigandi heilbrigðisnefnd semur drög að slíkum samþykktum
   og breytingum þar á og leggur fyrir viðkomandi sveitarstjórn, sem
   afgreiðir þau til ráðherra í formi samþykktar. Synji ráðherra
   staðfestingar endursendir hann samþykktina til sveitarstjórnar með
   leiðbeiningum um, hvað þurfi til að til staðfestingar komi.
        18.5. Samþykktir og gjaldskrár samkvæmt þessum kafla skulu birtar í
   B-deild Stjórnartíðinda.

   ^1)[21]L. 70/1995, 6. gr.^2)T.d. samþ. 217/1985 (Þingeyrarhreppur),
   241/1985 (Selfosskaupstaður), 261/1985 (Hvolsvallarkauptún), 425/1986
   (Bolungarvík), 439/1986 (Laugarvatn), 225/1987 (Ölfushreppur), 295/1987
   (Akureyri), 307/1987 (Ísafjarðarkaupstaður), 341/1987 (Búlandshreppur),
   428/1987 (Keflavík, Njarðvík, Grindavík, Miðneshreppur, Gerðahreppur,
   Vatnsleysustrandarhreppur og Hafnahreppur), 430/1987 (Stykkishólmur),
   81/1988 (Ólafsfjörður), 149/1988 (Súðavíkurhreppur), 257/1988 (Kópavogur),
   293/1988 (Hveragerði), 470/1988 (Mosfellsbær), 115/1989
   (Laxárdalshreppur), 305/1989 (Reykjavík), 595/1995
   (Hólmavíkurhreppur).^3)T.d. samþ. 236/1973 (Ísafjörður), 139/1974
   (Sauðárkrókur), 168/1975 (Akranes), 227/1978 (Akureyri), 271/1981
   (Suðurnes), 310/1983 (Selfoss), 67/1985 (Bessastaðahreppur), 222/1985
   (Tálknafjarðarkauptún), 367/1985 (Kópasker), 407/1985 (Laugarbakki),
   344/1987 (Hella), 113/1989 (Mýrdalshreppur) og 10/1993 (Egilsstaðir).

                                   V. kafli.
               Heilbrigðiseftirlitssvæði og heilbrigðisfulltrúar.
                                   [19. gr.]
   ^1)
        19.1. Landið skiptist í heilbrigðiseftirlitssvæði í samræmi við
   svæðaskiptingu 2.14. tölul. 6. gr.

   ^1)[22]L. 70/1995, 6. gr.

                                   [20. gr.]
   ^1)
        20.1. Svæðisnefnd viðkomandi svæðis, sbr. 11. gr., ákveður aðsetur
   heilbrigðisfulltrúa innan svæðisins.
        20.2. Sé aðsetur heilbrigðisfulltrúa ákveðið þar sem heilsugæslustöð
   er skal heilbrigðiseftirlit starfrækt frá stöðinni.
        20.3. Á hverju heilbrigðiseftirlitssvæði skal starfa
   heilbrigðisfulltrúi sem framkvæmdastjóri eftirlitsins í fullu starfi. Þar
   sem aðeins einn heilbrigðisfulltrúi er starfandi á eftirlitssvæði skal
   hann jafnframt vera framkvæmdastjóri.
        20.4. Ekki skulu að jafnaði koma fleiri en 10.000 íbúar á hvert
   stöðugildi heilbrigðisfulltrúa.

   ^1)[23]L. 70/1995, 6. gr.

                                   [21. gr.]
   ^1)
        21.1. Ráðherra getur í reglugerð,^2) að ósk viðkomandi sveitarfélaga
   og að fenginni umsögn Hollustuverndar ríkisins, kveðið á um aðra skiptingu
   heilbrigðiseftirlitssvæða en gert er í 23. gr.

   ^1)[24]L. 70/1995, 6. gr.^2)Rg. 191/1985 (Vesturlandssvæði), 390/1987
   (Reykjavíkursvæði, Kópavogssvæði og Kjósarsvæði).

                                   [22. gr.]
   ^1)
        22.1. Svæðisnefndir hinna einstöku eftirlitssvæða skipuleggja
   heilbrigðiseftirlit innan svæðisins í samvinnu við hlutaðeigandi
   heilbrigðisnefndir og sveitarstjórnir, að höfðu samráði við Hollustuvernd
   ríkisins.
        22.2. Svæðisnefndir viðkomandi eftirlitssvæða ráða
   heilbrigðisfulltrúa að fengnum tillögum heilbrigðisnefnda svæðisins.
        22.3. Svæðisnefndir setja heilbrigðisfulltrúum erindisbréf að höfðu
   samráði við hlutaðeigandi heilbrigðisnefndir og Hollustuvernd ríkisins.
        22.4. Ráðherra setur að fengnum tillögum Hollustuverndar ríkisins,
   reglugerð^2) um sérmenntun, réttindi og skyldur heilbrigðisfulltrúa.

   ^1)[25]L. 70/1995, 6. gr.^2)Rg. 150/1983, sbr. 765/1983.

                                   VI. kafli.
                          Valdsvið og þvingunarúrræði.
                                  [23. gr.]^1)
        A. Heilbrigðisnefndir.
        23.1. Til þess að knýja á um framkvæmd ráðstöfunar samkvæmt lögum
   þessum, heilbrigðisreglugerð, mengunarvarnareglugerð,
   heilbrigðissamþykktum sveitarfélaga eða eigin fyrirmælum samkvæmt þessum
   ákvæðum, getur heilbrigðisnefnd beitt eftirfarandi aðgerðum:

   1.
           Veitt áminningu.
   2.
           Veitt áminningu og tilhlýðilegan frest til úrbóta.
   3.
           Stöðvað viðkomandi starfsemi eða notkun að öllu leyti eða að hluta
           til, með aðstoð lögreglu ef með þarf.

        23.2. Stöðvun skal því aðeins beitt að um alvarlegri tilvik eða
   ítrekuð sé að ræða, eða ef aðilar sinna ekki úrbótum innan tiltekins
   frests. Sé um slíkt brot að ræða, getur heilbrigðisnefnd afturkallað
   starfsleyfi viðkomandi rekstrar teljist rík ástæða til.
        23.3. Þar sem innsiglun er beitt við stöðvun skulu heilbrigðisnefndir
   nota sérstök innsigli, er auðkenni þær.
        23.4. Ef aðili sinnir ekki innan tiltekins frests fyrirmælum
   heilbrigðisnefndar, getur hún ákveðið honum dagsektir þar til úr er bætt.
   Dagsektir renna í sveitarsjóð. Hámark dagsekta skal ákveðið í
   heilbrigðisreglugerð og mengunarvarnareglugerð.
        23.5. Ef aðili vanrækir að vinna verk, sem heilbrigðisnefnd hefur
   fyrirskipað í samræmi við þessi lög og reglur, er nefndinni heimilt að
   láta vinna verkið á kostnað hins vinnuskylda. Kostnaður skal til
   bráðabirgða greiddur úr sveitarsjóði en innheimtast síðar hjá
   hlutaðeigandi.
        23.6. Kostnað og dagsektir skv. 27. gr. 4. og 5. tölul. má innheimta
   með lögtaki.
        23.7. Sé vinna sú, sem heilbrigðisnefnd lætur framkvæma skv. 27. gr.
   5. tölul., til komin vegna vanhirðu, óþrifa eða heilsuspillandi aðstæðna í
   húsi, á lóð eða í farartæki, er kostnaður tryggður með lögveðsrétti í
   viðkomandi húsi, lóð eða farartæki tvö ár eftir að greiðslu er krafist.
        23.8. Heilbrigðisnefndum skal heimill aðgangur til skoðunar og
   eftirlits, þ. á m. sýna- og myndatöku, að öllum þeim stöðum, sem lög
   þessi, heilbrigðisreglugerð, mengunarvarnareglugerð og
   heilbrigðissamþykktir ná yfir, og geta leitað aðstoðar lögreglu ef með
   þarf.
        23.9. Heilbrigðisnefndum er heimilt að gefa fyrirmæli um meðferð og
   notkun matvæla og annarra neyslu- og nauðsynjavara þar sem settum reglum
   hefur ekki verið fylgt. Nefndirnar geta lagt hald á slíkar vörur og
   fyrirskipað förgun þeirra teljist slíkt nauðsynlegt.
        23.10. Eftirlitsskyldum aðilum er skylt að veita heilbrigðisnefndum
   allar nauðsynlegar upplýsingar, sem krafist er vegna
   heilbrigðiseftirlitsins.
        23.11. Eftirlitsskyldum aðilum er skylt að afhenda heilbrigðisnefndum
   nauðsynleg sýni vegna heilbrigðiseftirlitsins endurgjaldslaust.

   ^1)[26]L. 70/1995, 6. gr.

                                  [24. gr.]^1)
        B. Heilbrigðisfulltrúar.
        24.1. Heilbrigðisfulltrúar hafa sama rétt til skoðunar og eftirlits
   innan síns eftirlitssvæðis og viðkomandi heilbrigðisnefndir, sbr. 8.11.
   tölul. 27. gr.
        24.2. Heilbrigðisfulltrúi getur beitt sömu aðgerðum til þess að knýja
   fram úrbætur og greinir frá í 1. tölul. 27. gr. Meti hann ástandið svo
   alvarlegt að beita verði stöðvun, sbr. 1. tölul. 3. 27. gr., skal hann
   tilkynna það viðkomandi heilbrigðisnefnd og leita staðfestingar hennar
   eins fljótt og við verður komið.

   ^1)[27]L. 70/1995, 6. gr.

                                  [25. gr.]^1)
        C. Hollustuvernd ríkisins.
        25.1. Telji stjórn stofnunarinnar nauðsyn ráðstöfunar samkvæmt lögum
   þessum og viðkomandi heilbrigðisnefnd lætur ekki málið til sín taka eða
   gengur ekki nægilega ríkt eftir framkvæmdum þrátt fyrir ábendingar
   stofnunarinnar skal hún gera tillögur til ráðherra um framkvæmd
   ráðstöfunarinnar.
        25.2. Telji stofnunin svo alvarlega hættu stafa af tiltekinni
   starfrækslu eða notkun að aðgerð þoli enga bið er henni heimilt til
   bráðabirgða að stöðva starfsemi eða notkunina þegar í stað, með aðstoð
   lögreglu ef þurfa þykir, en tilkynna skal hún það tafarlaust hlutaðeigandi
   heilbrigðisnefnd. Fallist heilbrigðisnefnd ekki á ráðstöfunina skal
   stofnunin að fenginni greinargerð heilbrigðisnefndar, sem skal vera
   skrifleg, skjóta málinu til úrskurðar ráðherra. Málskotsfrestur
   stofnunarinnar er tvær vikur eftir að greinargerð heilbrigðisnefndar berst
   og frestur heilbrigðisnefndar til þess að tilkynna um ágreining er tvær
   vikur.
        25.3. Ráðherra getur heimilað rýmri frest til málskots en kveðið er á
   um í 2. tölul. 29. gr. sé sótt um slíkt og mæli ríkar ástæður með.
        25.4. ...^2)
        25.5. Fulltrúar stofnunarinnar eiga rétt til setu á fundum
   heilbrigðisnefnda og annarra opinberra nefnda, sem um mál skv. lögum
   þessum fara, með tillögurétt og málfrelsi.
        25.6. Fulltrúum stofnunarinnar er heimilt í samráði við
   heilbrigðisnefndir að taka sýni þar sem starfræksla og notkun fer fram og
   lög þessi, heilbrigðisreglugerð, mengunarvarnareglugerð og
   heilbrigðissamþykktir sveitarfélaga ná til, sbr. 8., 10. og 11. tölul. 27.
   gr.
        [[25.7.]^1) Í þeim tilvikum, þar sem Hollustuvernd ríkisins fer með
   beint eftirlit samkvæmt lögunum, sbr. 2. tölul. 17. gr., eða samkvæmt
   ákvörðun ráðherra, sbr. 4. tölul. 13. gr., getur stofnunin beitt sama
   valdi og sömu þvingunarúrræðum og heilbrigðisnefndir skv. 27. gr.]^3)

   ^1)[28]L. 70/1995, 6. gr.^2)[29]L. 37/1993, 36. gr.^3)[30]L. 28/1990, 1.
   gr.

                                  VII. kafli.
                      Málsmeðferð, úrskurðir og viðurlög.
                                  [26. gr.]^1)

        26.1. Rísi upp ágreiningur um framkvæmd laga þessara,
   heilbrigðisreglugerðar, mengunarvarnareglugerðar, heilbrigðissamþykkta
   sveitarfélaga og ákvarðana heilbrigðisyfirvalda, annar en skv. 1.2.
   tölul. 29. gr. og 31. gr., er heimilt að vísa málinu til stjórnar
   Hollustuverndar ríkisins til úrskurðar. Séu aðilar ekki sáttir við úrskurð
   stjórnarinnar er heimilt að vísa málinu til sérstakrar úrskurðarnefndar,
   er starfar samkvæmt lögum þessum, sbr. 2. tölul. 30. gr. ...^2)
        26.2. Í úrskurðarnefnd eiga sæti þrír menn:

           Embættisgengur lögfræðingur, tilnefndur af Hæstarétti og er hann
           jafnframt formaður. Einn skal tilnefndur af Sambandi ísl.
           sveitarfélaga og einn af landlækni.

        26.3. Ráðherra skipar nefndina til fjögurra ára í senn.
        26.4. Varamenn skulu skipaðir á sama hátt.
        26.5. Nefndinni er heimilt að kveðja tvo sérfróða menn til ráðgjafar
   telji hún þörf á við úrlausn einstakra mála.

   ^1)[31]L. 70/1995, 6. gr.^2)[32]L. 37/1993, 36. gr.

                                    [27. gr.

        27.1. Þegar öðrum en heilbrigðisnefnd er með sérlögum falið eftirlit
   með starfsemi sem lög þessi taka til og fari fyrirmæli þeirra í bága við
   fyrirmæli nefndarinnar og takist ekki að samræma fyrirmælin skal leggja
   málið undir fullnaðarúrskurð umhverfisráðherra. Þetta gildir þó ekki þegar
   um er að ræða eftirlit með starfsemi samkvæmt [33]lögum nr. 46/1980, um
   aðbúnað, hollustuhætti og öryggi á vinnustöðum, [34]lögum nr. 93/1992, um
   meðferð sjávarafurða og eftirlit með framleiðslu þeirra, og [35]lögum nr.
   77/1981, um dýralækna, svo og eftirlit með aðbúnaði og hollustuháttum í
   skipum.
        27.2. Rísi ágreiningur um framkvæmd eftirlits sem fallið getur undir
   2. málsl. 1. mgr. skal ágreiningur borinn upp í sérstakri samstarfsnefnd
   sem í eiga sæti framkvæmdastjóri Hollustuverndar ríkisins, forstjóri
   Vinnueftirlits ríkisins, fiskistofustjóri, yfirdýralæknir og [forstjóri
   Siglingastofnunar Íslands].^1) Skal samstarfsnefndin koma sér saman um
   framkvæmd heilbrigðiseftirlits og mengunarvarna í takmarkatilvikum og gæta
   þess að þessir aðilar fari ekki inn á svið annarra eða mismunandi kröfur
   séu gerðar um sömu atriði. Rísi upp ágreiningur í nefndinni og verði hann
   ekki jafnaður sker umhverfisráðherra úr málum. Samstarfsnefndin skal gera
   tillögur til stjórna viðkomandi stofnana eða ráðuneyta um verkaskiptingu
   og samstarf hinna einstöku eftirlitsaðila þar sem slíku verður við komið
   og hagkvæmt þykir.
        27.3. Rísi upp ágreiningur milli svæðisnefndar eða heilbrigðisnefndar
   og sveitarstjórna um framkvæmd laga þessara, eða reglna settra samkvæmt
   þeim, skulu aðilar vísa málinu til stjórnar Hollustuverndar ríkisins til
   málamiðlunar. Takist málamiðlun ekki skal leita fullnaðarúrskurðar
   umhverfisráðherra.]^2)

   ^1)[36]L. 7/1996, 19. gr., sbr. [37]30. gr.^2)[38]L. 70/1995, 7. gr.

                                   [28. gr.]
   ^1)
        28.1. Fyrir brot gegn lögum þessum, heilbrigðisreglugerð,
   mengunarvarnareglugerð, heilbrigðissamþykktum sveitarfélaga svo og
   fyrirmælum heilbrigðisnefnda og annarra rétthæfra aðila, gefnum samkvæmt
   ákvæðum í nefndum lögum og reglum, skal refsa með sektum, en með
   varðhaldi, séu sakir miklar.

   ^1)[39]L. 70/1995, 6. gr.

                                   [29. gr.]
   ^1)
        29.1. Með mál, sem rísa út af brotum gegn lögum þessum,
   heilbrigðisreglugerð, mengunarvarnareglugerð eða heilbrigðissamþykktum
   sveitarfélaga, skal farið að hætti opinberra mála.

   ^1)[40]L. 70/1995, 6. gr.

                                  VIII. kafli.
                                  Ýmis ákvæði.
                                   [30. gr.]
   ^1)
        30.1. Hollustuvernd ríkisins getur samið við aðrar rannsóknastofnanir
   um að annast rannsóknir fyrir heilbrigðiseftirlitið í landinu.

   ^1)[41]L. 70/1995, 6. gr.

                                   [31. gr.]
   ^1)
        31.1. Ráðherra getur að fengnum tillögum Hollustuverndar ríkisins
   sett nánari ákvæði um framkvæmd laga þessara í reglugerð.^2)

   ^1)[42]L. 70/1995, 6. gr.^2)Rg. 447/1994 og 294/1995.

                            Ákvæði til bráðabirgða.
                                       I.
        1. ...

           2. Reglugerðir samkvæmt lögum þessum skal setja svo fljótt sem
           kostur er. Þar til þær hafa verið staðfestar skulu þær
           reglugerðir, sem nú gilda um þau mál er lög þessi taka til, vera í
           fullu gildi, enda brjóti ákvæði þeirra eigi í bága við ákvæði laga
           þessara.
           3. ...
           4. Samþykktir sveitarfélaga, staðfestar af ráðherra, skv.
           [43]lögum nr. 12/1969, um hollustuhætti og heilbrigðiseftirlit, og
           [44]lögum nr. 7/1953, um hundahald og varnir gegn sullaveiki,
           halda gildi sínu fari þær ekki í bága við ákvæði laga þessara.
           5.10. ...

                                      II.
        ...
                                     [III.
        [45]Lög nr. 81/1988, um hollustuhætti og heilbrigðiseftirlit, skulu
   endurskoðuð í heild innan árs frá gildistöku laga þessara.]^1)

   ^1)[46]L. 70/1995, 9. gr.

References

   Visible links
   1. http://www.althingi.is/dba-bin/lawformpr.pl?lnr=1988081
   2. file:///altext/stjtnr.html#1984109
   3. file://1985117.html
   4. file:///altext/stjtnr.html#1984109?g24s
   5. http://brunnur.stjr.is/interpro/mrn/mrn.nsf/pages/logogregl-1791997
   6. file:///altext/stjt/1994.065.html
   7. file:///altext/stjt/1994.054.html
   8. file://1954106.html
   9. file:///altext/stjt/1994.054.html
  10. file:///altext/stjt/1993.064.html
  11. file:///altext/stjt/1994.054.html
  12. file:///altext/stjt/1994.054.html
  13. file:///altext/stjt/1995.070.html
  14. file:///altext/stjt/1997.083.html
  15. file:///altext/stjt/1995.070.html
  16. file:///altext/stjt/1995.070.html
  17. file://1988052.html
  18. file://1986032.html
  19. file:///altext/stjt/1995.070.html
  20. file:///altext/stjt/1995.070.html
  21. file:///altext/stjt/1995.070.html
  22. file:///altext/stjt/1995.070.html
  23. file:///altext/stjt/1995.070.html
  24. file:///altext/stjt/1995.070.html
  25. file:///altext/stjt/1995.070.html
  26. file:///altext/stjt/1995.070.html
  27. file:///altext/stjt/1995.070.html
  28. file:///altext/stjt/1995.070.html
  29. file://1993037.html#g36
  30. file:///altext/stjt/1990.028.html
  31. file:///altext/stjt/1995.070.html
  32. file://1993037.html#g36
  33. file://1980046.html
  34. file://1992093.html
  35. file://1981077.html
  36. file:///altext/stjt/1996.007.html
  37. file:///altext/stjt/1996.007.html
  38. file:///altext/stjt/1995.070.html
  39. file:///altext/stjt/1995.070.html
  40. file:///altext/stjt/1995.070.html
  41. file:///altext/stjt/1995.070.html
  42. file:///altext/stjt/1995.070.html
  43. file:///altext/stjtnr.html#1969012
  44. file://1953007.html
  45. file://1988081.html
  46. file:///altext/stjt/1995.070.html
