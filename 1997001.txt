
   --------------------------------------------------------------------------

                    Lög um Lífeyrissjóð starfsmanna ríkisins

                             1997 nr. 1 10. janúar

   --------------------------------------------------------------------------

 Tóku gildi 1. maí 1997. Breytt með l. 142/1997 (tóku gildi 30. des. 1997), l.
   84/1998 (tóku gildi 1. jan. 1999), l. 41/2002 (tóku gildi 7. maí 2002), l.
43/2002 (tóku gildi 7. maí 2002), [1]l. 141/2003 (tóku gildi 30. des. 2003), l.
 142/2003 (tóku gildi 1. jan. 2004), [2]l. 136/2004 (tóku gildi 1. jan. 2005),
[3]l. 47/2006 (tóku gildi 1. júlí 2006), l. 65/2006 (tóku gildi 27. júní 2006),
l. 167/2006 (tóku gildi 1. jan. 2007), l. 62/2007 (tóku gildi 4. apríl 2007) og
                   [4]l. 12/2009 (tóku gildi 25. apríl 2009).

                            I. kafli. Almenn ákvæði.
  1. gr. Sjóðurinn heitir Lífeyrissjóður starfsmanna ríkisins. Heimili hans og
    varnarþing er í Reykjavík. Hlutverk sjóðsins er að tryggja sjóðfélögum,
   eftirlifandi mökum þeirra og börnum lífeyri samkvæmt ákvæðum þessara laga.
 Lífeyrissjóður starfsmanna ríkisins starfar í tveimur fjárhagslega sjálfstæðum
deildum, A-deild og B-deild, sem skipta með sér rekstrarkostnaði í hlutfalli við
  umfang hvorrar deildar í rekstri sjóðsins samkvæmt reglum er stjórn sjóðsins
                                     setur.
   2. gr. Sjóðfélagar samkvæmt lögum þessum eru þeir einstaklingar sem greiða
iðgjald til sjóðsins, þeir sem njóta elli- eða örorkulífeyris úr sjóðnum og þeir
einstaklingar sem með iðgjaldagreiðslum hafa áunnið sér rétt í sjóðnum en greiða
        ekki lengur iðgjald og hafa ekki hafið töku lífeyris úr sjóðnum.
3. gr. Sjóðfélagar í A-deild sjóðsins skulu vera allir þeir starfsmenn ríkisins
 sem náð hafa 16 ára aldri, eiga ekki aðild að B-deild sjóðsins skv. 4. eða 5.
gr. og fá greidd laun á grundvelli kjarasamninga samkvæmt [5]lögum nr. 94/1986,
um kjarasamninga opinberra starfsmanna, eða á grundvelli launaákvarðana samkvæmt
 [lögum um kjararáð].^1) [Ákvæði 1. málsl. á jafnframt við um forseta Íslands,
 ráðherra og alþingismenn.]^2) Heimilt er þó að semja svo um í kjarasamningi að
tilteknir hópar starfsmanna ríkisins, sem uppfylla þessi skilyrði, greiði í aðra
                                 lífeyrissjóði.
   Starfsmenn annarra launagreiðenda en ríkissjóðs, sem rétt eiga á aðild að
  B-deild sjóðsins skv. 2. og 3. mgr. 4. gr. þessara laga, skulu eiga rétt til
aðildar að A-deild hans, kjósi þeir að nýta sér heimild 4. mgr. 4. gr., og skulu
 launagreiðendur þeirra þá greiða iðjald þeirra vegna til sjóðsins skv. 13. gr.
Sama gildir um þá hjúkrunarfræðinga sem hefur verið skylt að greiða iðgjald til
  Lífeyrissjóðs hjúkrunarkvenna en kjósa fremur aðild að A-deild Lífeyrissjóðs
   starfsmanna ríkisins, og hvílir þá sama skylda á launagreiðendum þeirra um
                        iðgjaldagreiðslur til sjóðsins.
 Félagsmönnum aðildarfélaga Bandalags starfsmanna ríkis og bæja, aðildarfélaga
   Bandalags háskólamanna og Kennarasambands Íslands, sem ekki eiga aðild að
sjóðnum skv. 1. og 2. mgr., er jafnframt heimilt að greiða iðgjald til A-deildar
     sjóðsins, enda hafi viðkomandi launagreiðandi samþykkt aðildina og þær
skuldbindingar sem henni fylgja. Nánar skal kveðið á um aðild þessa í samþykktum
                                   sjóðsins.
Stjórn sjóðsins er heimilt að veita öðrum en þeim er að framan greinir aðild að
 A-deild sjóðsins, enda beri þeim ekki að greiða í annan lífeyrissjóð og fyrir
liggi samþykki viðkomandi launagreiðenda fyrir aðildinni og þeim skuldbindingum
   sem henni fylgja. Nánari ákvæði um aðild að A-deild sjóðsins skulu vera í
                                samþykktum hans.
Þeir launagreiðendur, sem greiddu iðgjald til Lífeyrissjóðs starfsmanna ríkisins
 á árinu 1996 fyrir starfsmenn sína, hafa heimild til að tryggja þá starfsmenn
hjá A-deild sjóðsins sem ekki eiga aðild að B-deild hans skv. 4. gr. Sama gildir
       um þá starfsmenn þessara launagreiðenda sem áunnu sér réttindi án
                         iðgjaldagreiðslu á árinu 1996.
                ^1)[6]L. 47/2006, 13. gr. ^2)[7]L. 12/2009, 4. gr.
 4. gr. Iðgjaldagreiðslur sjóðfélaga og réttindaávinnsla til ársloka 1996 skulu
                         varðveitt í B-deild sjóðsins.
    Sjóðfélagar, sem greiddu iðgjald til sjóðsins eða áunnu sér réttindi án
    iðgjaldagreiðslu við árslok 1996, skulu eiga rétt til aðildar að B-deild
lífeyrissjóðsins á meðan þeir gegna störfum hjá ríkinu, enda séu þeir skipaðir,
   settir eða ráðnir til a.m.k. eins árs eða ráðnir með minnst þriggja mánaða
 uppsagnarfresti og starf þeirra sé eigi minna en hálft starf. Sama á við um þá
 kennara og skólastjórnendur við grunnskóla sem voru í starfi við árslok 1996 á
meðan þeir starfa við grunnskóla sem reknir eru af sveitarfélögum, enda uppfylli
        ráðning þeirra sömu skilyrði um ráðningartíma og starfshlutfall.
Þeir sem starfa hjá grunnskólum við annað en kennslu eða skólastjórnun, þeir sem
   starfa hjá skólaskrifstofum og hjá Sjúkrahúsi Reykjavíkur og aðild áttu að
  sjóðnum við árslok 1996 skulu eiga sama rétt til aðildar að B-deild sjóðsins
                        meðan þeir gegna þessum störfum.
  Kjósi sjóðfélagi, sem 2. eða 3. mgr. tekur til, að greiða fremur iðgjald til
 A-deildar sjóðsins er honum það þó heimilt, enda hafi hann tilkynnt sjóðnum um
  þá ákvörðun sína fyrir 1. desember 1997. Fellur þá niður réttur hans til að
 greiða iðgjald til B-deildarinnar. Sjóðfélagi, sem þessi málsgrein eða 5. mgr.
taka til og greiðir iðgjald til B-deildar sjóðsins eftir 1. desember 1997, getur
   einungis hafið greiðslu til A-deildar hans ef hann skiptir um starf, enda
        uppfylli hið nýja starf hans aðildarskilyrði að sjóðnum, eða ef
  iðgjaldagreiðslur hans hafa fallið niður af öðrum ástæðum í tólf mánuði eða
                                    lengur.
   Launagreiðendur, sem fengið höfðu heimild fyrir árslok 1996 til að greiða
   iðgjald til sjóðsins fyrir starfsmenn sína, hafa áfram sömu heimild til að
     greiða iðgjald til B-deildar sjóðsins fyrir þá starfsmenn sína og aðra
  sjóðfélaga sem greiddu iðgjald til sjóðsins við árslok 1996. Hafi sjóðfélagi
    lokið iðgjaldagreiðslu fyrir árslok 1996 en áfram áunnið sér réttindi án
    iðgjaldagreiðslu vegna starfa hjá launagreiðanda sem um ræðir í þessari
málsgrein skal hann halda sama rétti til réttindaávinnslu hjá B-deild sjóðsins.
 Kjósi sjóðfélagi, sem þessi málsgrein tekur til, að greiða fremur iðgjald til
A-deildar sjóðsins er honum það þó heimilt að tilskildu samþykki launagreiðanda
hans. Sjóðfélaginn þarf að hafa tilkynnt sjóðnum um þessa ákvörðun sína fyrir 1.
     desember 1997. Fellur þá niður heimild hans til að greiða iðgjald til
                                B-deildarinnar.
      Einstaklingur, sem fengið hefur heimild til áframhaldandi aðildar að
  Lífeyrissjóði starfsmanna ríkisins fyrir árslok 1996 vegna niðurlagningar á
    stöðu eða starfi, hefur sömu heimild til að greiða iðgjald til B-deildar
                                   sjóðsins.
 [Stjórn sjóðsins er með samþykki fjármálaráðherra heimilt að veita sjóðfélaga
   sem fær launalaust leyfi frá störfum til að starfa hjá alþjóðastofnun, sem
Ísland á aðild að samkvæmt lögum eða fjölþjóðlegum samningum, rétt til að greiða
     áfram iðgjald til B-deildar sjóðsins á starfstíma hans hjá viðkomandi
   alþjóðastofnun, enda hafi hann átt aðild að B-deildinni er hann hóf störf
  erlendis og njóti ekki lífeyrisréttar hjá viðkomandi alþjóðastofnun. Stjórn
 sjóðsins skal ákveða viðmiðunarlaun fyrir starfið með hliðsjón af 6. mgr. 23.
                                    gr.]^1)
                               ^1)L. 62/2007, 1. gr.
  5. gr. Sjóðfélagi, sem ekki greiddi iðgjald til lífeyrissjóðsins við árslok
   1996, án þess þó að formlegu ráðningarsambandi hans og launagreiðanda sem
   tryggir starfsmenn sína hjá sjóðnum hafi verið slitið, hefur sama rétt til
 aðildar að B-deild sjóðsins og þeir einstaklingar sem falla undir 2., 3. og 5.
                                  mgr. 4. gr.
[Falli iðgjaldagreiðslur til B-deildar sjóðsins niður af öðrum ástæðum en segir
í 1. mgr., t.d. vegna þess að viðkomandi sjóðfélagi hættir í starfi eða skiptir
um starf, hefur sjóðfélagi áfram rétt til aðildar að B-deildinni, svo fremi hann
 hefji aftur starf sem veitir honum rétt til aðildar að deildinni eigi síðar en
tólf mánuðum frá því að iðgjaldagreiðslur féllu niður. Ef iðgjaldagreiðslur til
 sjóðsins falla hins vegar niður lengur en tólf mánuði, eða réttindaávinnsla án
iðgjaldagreiðslu fellur niður í jafnlangan tíma, á viðkomandi einstaklingur ekki
                  framar rétt á aðild að B-deild sjóðsins.]^1)
  Sjóðfélagar, sem greiddu iðgjald til Lífeyrissjóðs starfsmanna ríkisins eða
áunnu sér réttindi hjá sjóðnum án iðgjaldagreiðslu á árinu 1996, þó svo að þeir
 hafi ekki verið í starfi sem veitti þeim rétt til aðildar að lífeyrissjóðnum í
lok þess árs, eiga rétt til aðildar að B-deild sjóðsins hefji þeir störf sem um
ræðir í 2. og 3. mgr. 4. gr. á árinu 1997, enda uppfylli ráðning þeirra skilyrði
      2. mgr. 4. gr. um ráðningartíma og starfshlutfall. Sömu heimild til
iðgjaldagreiðslu fyrir starfsmenn sína hafa þeir launagreiðendur sem falla undir
                                 5. mgr. 4. gr.
                               ^1)L. 43/2002, 1. gr.
 6. gr. Stjórn sjóðsins skal skipuð átta mönnum. Fjármálaráðherra skipar fjóra
      stjórnarmenn, stjórn Bandalags starfsmanna ríkis og bæja skipar tvo
 stjórnarmenn, stjórn Bandalags háskólamanna skipar einn stjórnarmann og stjórn
 Kennarasambands Íslands skipar einn stjórnarmann. Jafnframt skulu sömu aðilar
 skipa jafnmarga menn til vara. Skipunartími stjórnarmanna er þrjú ár. Stjórnin
                 kýs formann úr sínum hópi til eins árs í senn.
 7. gr. Stjórn sjóðsins fer með yfirstjórn hans. Stjórnin skal fjalla um allar
meiri háttar ákvarðanir varðandi stefnumótun sjóðsins og starfsemi. Hún skal sjá
  um að nægjanlegt eftirlit sé haft með bókhaldi og meðferð fjármuna sjóðsins.
  Stjórnin skal móta fjárfestingarstefnu og ávaxta fé sjóðsins með hliðsjón af
   þeim kjörum sem best eru boðin á hverjum tíma með tilliti til ávöxtunar og
áhættu. Stjórn sjóðsins setur honum samþykktir í samræmi við ákvæði þessara laga
   og ákvæði annarra laga um lífeyrissjóði eftir því sem við á. Í samþykktum
          sjóðsins skal m.a. kveðið á um hvernig ávaxta skuli fé hans.
Fjármálaráðherra staðfestir hvort samþykktir sjóðsins og breytingar á þeim séu í
     samræmi við þessi lög og önnur lög um lífeyrissjóði að fenginni umsögn
                           [Fjármálaeftirlitsins].^1)
                              ^1)L. 84/1998, 11. gr.
 8. gr. Fyrir lok júní ár hvert skal stjórn lífeyrissjóðsins boða til ársfundar
      sjóðsins. Allir sjóðfélagar eiga rétt til fundarsetu á ársfundinum.
    Á ársfundi verði eftir því sem við á gerð grein fyrir skýrslu stjórnar,
ársreikningum, tryggingafræðilegum úttektum, fjárfestingarstefnu og breytingum á
                              samþykktum sjóðsins.
 9. gr. Stjórn lífeyrissjóðsins ákveður hvernig haga skuli afgreiðslu sjóðsins.
Reikningsár sjóðsins er almanaksárið. Reikningar sjóðsins skulu endurskoðaðir af
                  Ríkisendurskoðuninni án sérstakrar þóknunar.
 10. gr. Stjórn lífeyrissjóðsins skal árlega láta fara fram tryggingafræðilega
athugun á fjárhag sjóðsins. Nánari reglur um framkvæmd athugunarinnar skal setja
                             í samþykktir sjóðsins.
  11. gr. Óheimilt er að framselja eða veðsetja lífeyriskröfur samkvæmt lögum
   þessum, og ekki má leggja á þær löghald né gera í þeim fjárnám eða lögtak.
    Enginn skuldheimtumaður í dánarbúi eða þrotabúi hefur rétt til að skerða
    kröfurnar á nokkurn hátt, og eigi má halda lífeyrisfé eftir til greiðslu
                               opinberra gjalda.

                      II. kafli. A-deild lífeyrissjóðsins.
      12. gr. A-deild lífeyrissjóðsins greiðir sjóðfélögum ellilífeyri og
     örorkulífeyri og eftirlifandi maka þeirra og börnum, og eftir atvikum
 sambúðaraðila, lífeyri samkvæmt ákvæðum þeim sem hér fara á eftir. Auk ákvæða
       þessarar greinar gilda ákvæði 13.21. gr. sérstaklega um deildina.
13. gr. [Stofn til iðgjalds til A-deildar sjóðsins skal vera hinn sami og kveðið
        er á um í lögum um skyldutryggingu lífeyrisréttinda og starfsemi
                               lífeyrissjóða.]^1)
 Sjóðfélagar greiða 4% af launum skv. 1. mgr. í iðgjald til A-deildar sjóðsins.
 Launagreiðanda ber að halda iðgjöldum eftir af launum sjóðfélaga og greiða þau
                sjóðnum innan tveggja vikna frá útborgun þeirra.
    Sjóðfélagar og launagreiðendur þeirra bera eigi ábyrgð á skuldbindingum
                     deildarinnar nema með iðgjöldum sínum.
 Launagreiðendur greiða að lágmarki [8%]^2) af launum þeim er sjóðfélagar taka
  hjá þeim, sbr. 1. mgr. þessarar greinar, í iðgjald til A-deildar sjóðsins og
 skal greiða þau sjóðnum samtímis iðgjöldum sjóðfélaga. Leiði tryggingafræðileg
      athugun í ljós að iðgjald sjóðfélaga til sjóðsins ásamt mótframlagi
  atvinnurekenda dugi ekki til greiðslu á skuldbindingum sjóðsins skal stjórn
 sjóðsins hækka framlag launagreiðenda í samræmi við niðurstöðu athugunarinnar.
Við ákvörðun á greiðslum launagreiðenda umfram [8%]^2) af launum sjóðfélaga ráði
  það sjónarmið að hrein eign A-deildar lífeyrissjóðsins til greiðslu lífeyris
  ásamt núvirði framtíðariðgjalda til A-deildarinnar séu á hverjum tíma jafnhá
núvirði væntanlegs lífeyris vegna þegar greiddra iðgjalda og framtíðariðgjalda.
  Áætlun um framtíðariðgjöld og væntanlegan lífeyri skal miða við sjóðfélaga á
               þeim tíma sem tryggingafræðileg athugun tekur til.
 Iðgjald launagreiðenda skv. 4. mgr. skal endurskoða árlega og skal ákvörðun um
   hækkun þess eða lækkun liggja fyrir eigi síðar en 1. október fyrir komandi
                                  almanaksár.
 Heimilt er að setja ákvæði í samþykktir sjóðsins um að lífeyrissjóðurinn megi
taka við viðbótariðgjaldi sem greitt verði umfram iðgjald skv. 2. og 4., sbr. 5.
    mgr., og að viðbótariðgjaldi þessu verði varið til ávinnslu réttinda hjá
   lífeyrissjóðnum eftir nánari reglum í samþykktum sjóðsins og í samræmi við
                          tillögur tryggingafræðinga.
                   ^1)L. 142/1997, 1. gr. ^2)L. 167/2006, 4. gr.
14. gr. Samanlögð iðgjöld sjóðfélaga A-deildar hvert almanaksár skulu umreiknuð
               í stig sem mynda grundvöll lífeyrisréttinda hans.
     Til grundvallar stigaútreikningi skal leggja samanlögð grundvallarlaun
almanaksársins. Grundvallarlaun miðað við janúar 1996 skulu vera 49.084 kr., og
   skulu þau taka sömu hlutfallsbreytingum og vísitala neysluverðs frá 174,2
                                    stigum.
Stig hvers árs reiknast þannig að í árslaun sjóðfélaga sem iðgjald er greitt af
  (þ.e. 4% iðgjald skv. 1. og 2. mgr. 13. gr. margfaldað með 25) er deilt með
                     grundvallarlaunum ársins skv. 2. mgr.
                 Stig ársins skal reikna með þremur aukastöfum.
Stig verði ekki reiknuð eftir lok þess mánaðar sem sjóðfélagi nær 70 ára aldri,
 enda greiði sjóðfélagar ekki iðgjald til sjóðsins eftir að þeim aldri er náð.
15. gr. Hver sjóðfélagi, sem greitt hefur iðgjald til A-deildar sjóðsins, á rétt
          á lífeyri frá næstu mánaðamótum eftir að hann verður 65 ára.
  Upphæð ellilífeyris er hundraðshluti af grundvallarlaunum eins og þau eru á
  hverjum tíma og nemur hundraðshluti þessi samanlögðum stigafjölda sjóðfélaga
                      skv. 14. gr., margfölduðum með 1,90.
 Sjóðfélaga A-deildar er heimilt að hefja töku ellilífeyris áður en hann nær 65
   ára aldri, en þó ekki fyrr en næstu mánaðamót eftir að hann verður 60 ára.
    Upphæð ellilífeyris skal þá lækka frá því sem segir í 2. mgr. um 0,5% af
óskertum áunnum lífeyrisrétti fyrir hvern mánuð eða brot úr mánuði sem vantar á
                      65 ára aldur er taka lífeyris hefst.
Sjóðfélaga A-deildar er heimilt að fresta töku lífeyris eftir að hann nær 65 ára
  aldri. Upphæð ellilífeyris vegna réttinda sem hann ávann sér fram til 65 ára
 aldurs skal þá hækka frá því sem segir í 2. mgr. um 0,5% fyrir hvern mánuð eða
  brot úr mánuði sem töku lífeyris er frestað fram yfir 65 ára aldurinn, en þó
                       ekki lengur en til 70 ára aldurs.
 Haldi sjóðfélagi í A-deild sjóðsins áfram að ávinna sér réttindi eftir að hann
 hefur hafið töku ellilífeyris skulu viðbótarstig hans reiknuð á ný þegar hann
   hefur náð 70 ára aldri. Réttindi, sem sjóðfélagi ávinnur sér eftir að taka
  lífeyris hefst, reiknast án hækkunar skv. 4. mgr. Þrátt fyrir ákvæði 2. mgr.
    skulu stig samkvæmt þessari málsgrein margfölduð með 0,95 við útreikning
                                 ellilífeyris.
 16. gr. Sjóðfélagi, sem verður fyrir orkutapi sem telja verður að nemi 40% eða
meira og hefur áunnið sér alls a.m.k. 2 stig, á rétt á örorkulífeyri úr sjóðnum
                  í samræmi við áunnin stig fram að orkutapi.
   Réttur til örorkulífeyris stofnast aðeins ef sjóðfélagi hefur orðið fyrir
tekjuskerðingu af völdum orkutapsins. Aldrei skal samanlagður örorkulífeyrir og
     barnalífeyrir skv. 18. gr. vera hærri en sem nemur þeim tekjumissi sem
          sjóðfélaginn hefur sannanlega orðið fyrir sökum örorkunnar.
Hundraðshluta orkutaps og tímasetningu þess skal ákvarða að fengnum upplýsingum
   um heilsufarssögu og starfsorku umsækjanda aftur í tímann. [Trúnaðarlæknir
sjóðsins]^1) skal meta hundraðshluta orkutaps og tímasetningu þess. Fyrstu fimm
árin eftir orkutapið skal mat þess aðallega miðað við vanhæfni sjóðfélaga til að
 gegna því starfi er hann hefur gegnt og aðild hans að sjóðnum er tengd. Að því
 tímabili loknu skal hundraðshluti orkutaps ákvarðaður að nýju með tilliti til
              vanhæfni sjóðfélagans til að gegna almennum störfum.
Heimilt er, að fengnu áliti [trúnaðarlæknis sjóðsins],^1) að setja það skilyrði
 fyrir greiðslu örorkulífeyris að sjóðfélagi fari í endurhæfingu sem bætt gæti
                                heilsufar hans.
   Þegar skilyrði 1. mgr. og þessarar málsgreinar eru uppfyllt miðast hámark
  örorkulífeyris við áunninn lífeyrisrétt skv. 15. gr. að viðbættum lífeyri er
 svarar til þess stigafjölda sem sjóðfélaginn hefði áunnið sér fram til 65 ára
  aldurs, reiknuðum samkvæmt ákvæðum 9. mgr., margfölduðum með 1,90, enda hafi
                                  sjóðfélagi:
         a. greitt iðgjöld til sjóðsins a.m.k. þrjú af undanfarandi fjórum
  almanaksárum og áunnið sér eigi minna en 0,5 stig hvert þessara þriggja ára,
   b. greitt iðgjöld til sjóðsins a.m.k. sex mánuði á undanfarandi tólf mánuðum,
   c. ekki orðið fyrir orkutapi sem rekja megi til ofnotkunar áfengis, lyfja eða
                                   fíkniefna.
 Eigi sjóðfélaginn jafnframt rétt á örorkulífeyri úr öðrum sjóði skal hann því
 aðeins njóta framreikningsréttinda úr þessum sjóði að hann hafi síðast greitt
                               iðgjöld til hans.
    Þó svo að lífeyrissjóðurinn hafi gert samning við aðra lífeyrissjóði um
     réttindaflutninga samkvæmt heimild í 20. gr. stofnast ekki réttur til
framreiknings í þessum sjóði ef sjóðfélagi hefur skipt um starf og af þeim sökum
 hafið iðgjaldagreiðslur til þessa sjóðs á síðustu 24 mánuðum fyrir orkutap og
rekja má starfsskiptin til versnandi heilsufars sem leitt hefur til orkutapsins.
   Eigi sjóðfélagi, sem þessi málsgrein tekur til, ekki rétt á framreiknuðum
  örorkulífeyri úr öðrum lífeyrissjóði skal þó framreikna réttindi hjá þessum
       sjóði, enda hafi örorka sjóðfélaga skv. 1. mgr. komið til að mati
[trúnaðarlæknis sjóðsins]^1) eftir að sjóðfélagi hóf iðgjaldagreiðslur til þessa
                                     sjóðs.
Hafi sérstakar ástæður, svo sem aldur sjóðfélaga, búseta hans erlendis eða nám,
orðið þess valdandi að hann hefur ekki getað uppfyllt tímaskilyrði þau sem nefnd
eru í a-lið 5. mgr. er sjóðstjórn heimilt að stytta þann tíma sem þar er krafist
 í tvö undanfarandi almanaksár, enda verði talið fullvíst að orsök örorku verði
                       ekki rakin til tíma fyrir orkutap.
Eigi sjóðfélagi, sem ekki hefur náð 65 ára aldri er hann verður fyrir orkutapi,
rétt skv. 5. mgr. á framreikningi stiga skal sá framreikningur vera reiknaður út
 frá meðaltali stiga sjóðfélaga næstu þrjú almanaksárin fyrir orkutapið. Telji
   sjóðstjórnin þetta þriggja ára meðaltal vera sjóðfélaganum óhagstætt vegna
 sjúkdómsforfalla eða atvinnuleysis er henni heimilt að leggja til grundvallar
meðaltal stiga fleiri ár aftur í tímann og sleppa úr meðaltalinu því almanaksári
                                 sem lakast er.
   Hafi sjóðfélagi haft skerta almenna starfsorku fyrir þann tíma er hann hóf
 iðgjaldagreiðslur til sjóðsins og meta má þá starfsorkuskerðingu 50% eða meira
skal reikna meðaltal stiga hans öll þau almanaksár sem hann hefur greitt iðgjald
 til sjóðsins. Skal þá í slíkum tilvikum miða framreikning við þetta meðaltal.
Nú hafa iðgjaldagreiðslur sjóðfélaga til lífeyrissjóða verið svo stopular að þær
 hafa fallið niður eða verið innan við 0,5 stig á ári fleiri en eitt almanaksár
  eftir lok þess árs er sjóðfélagi náði 25 ára aldri og sennilegt má telja að
vanheilsa, áfengisneysla eða notkun lyfja og fíkniefna hafi átt þátt í stopulum
   greiðslum, og skal þá framreikningstími styttur í hlutfallinu milli fjölda
almanaksára sem árleg stig hafa verið undir 0,5 og fjölda almanaksára frá 25 ára
  aldri fram til orkutaps. Sama gildir ef stopular iðgjaldagreiðslur stafa af
                undanskoti frá greiðsluskyldu til lífeyrissjóða.
 Nemi árlegt meðaltal sem miða skal framreikning við skv. 9. eða 10. mgr. meira
en sex stigum skal reikna með meðaltalinu allt að tíu árum, en síðan til 65 ára
  aldurs, reiknað með sex stigum á ári að viðbættum helmingi þeirra stiga sem
                                  umfram eru.
 Ef rekja má sjúkdóma þá sem valda orkutapi sjóðfélaga svo langt aftur í tímann
að nemi a.m.k. helmingi almanaksára frá lokum þess árs er sjóðfélagi náði 16 ára
 aldri til þess tíma er orkutap telst hafa orðið skulu framreiknuð stig aldrei
 reiknast fleiri en þau stig sem sjóðfélaginn hefur áunnið sér í lífeyrissjóðum
                               fram að orkutapi.
  Örorkulífeyrir er sami hundraðshluti af hámarksörorkulífeyri og orkutapið er
                             metið, sbr. þó 1. mgr.
Örorkulífeyrir greiðist einungis ef orkutap og tekjumissir vegna orkutaps vara í
                          þrjá mánuði eða lengri tíma.
   Skylt er sjóðfélaga, sem sækir um örorkulífeyri úr sjóðnum eða nýtur slíks
 lífeyris, að láta stjórn sjóðsins í té allar þær upplýsingar um heilsufar sitt
  og atvinnutekjur sem nauðsynlegar eru til að dæma um rétt hans til lífeyris.
 Stjórn sjóðsins skal lækka eða fella niður örorkulífeyri þeirra sjóðfélaga sem
fá starfsorku sína aftur að nokkru eða öllu leyti. Sömuleiðis ber henni að hækka
  örorkulífeyrinn ef örorkan vex til muna frá því sem hún var metin við fyrri
ákvarðanir, enda hafi sjóðfélaginn á þeim tíma er örorkan óx ekki verið í starfi
            er veitti honum lífeyrisréttindi í öðrum lífeyrissjóði.
  Örorkulífeyrir fellur niður við 65 ára aldur. Ellilífeyrir skal þá ákveðinn
þannig að auk áunninna stiga skal reikna að þeim hluta, er hundraðshluti örorku
  segir til um, stig sem við úrskurð örorkulífeyris voru reiknuð sjóðfélaganum
fram til 65 ára aldurs. Aldrei skal þó slík viðbót við áunnin stig vera meiri en
  svo að heildarstigafjöldi hvert almanaksár verði hærri en almennt tíðkast í
                     starfsgrein hlutaðeigandi sjóðfélaga.
                              ^1)L. 142/2003, 1. gr.
 17. gr. Nú andast sjóðfélagi sem naut elli- eða örorkulífeyris úr sjóðnum eða
 greitt hafði iðgjald til hans a.m.k. sex mánuði á undanfarandi tólf mánuðum og
 lætur eftir sig maka og á þá hinn eftirlifandi maki rétt á lífeyri úr sjóðnum.
Fullur makalífeyrir skal að lágmarki greiddur í 36 mánuði og 50% makalífeyrir í
                            24 mánuði til viðbótar.
  Láti sjóðfélagi eftir sig eitt barn eða fleiri innan 22 ára aldurs sem hann
hefur átt með eftirlifandi maka sínum skal fullur makalífeyrir greiddur fram að
  22 ára aldri yngsta barnsins, enda sé það á framfæri makans. Kjörbarn þeirra
veitir sama rétt og börn samkvæmt þessari grein. Hafi ættleiðingin átt sér stað
eftir 60 ára aldur sjóðfélagans, eftir að hann missti starfsorku sína eða innan
 árs áður en hann lést, skal stjórn sjóðsins þó úrskurða um hvort greiða skuli
               eftirlifandi maka lífeyri samkvæmt þessari grein.
Sé maki a.m.k. 50% öryrki skal greiddur makalífeyrir meðan sú örorka varir, enda
         sé eftirlifandi maki yngri en 67 ára við fráfall sjóðfélagans.
 Jafnframt skal greiða makalífeyri ótímabundið til eftirlifandi maka sjóðfélaga
    sem fæddir eru fyrir 1. janúar 1945 með þeim takmörkunum sem hér segir:
 Makalífeyrir skv. 6. mgr. skal lækka um 2% fyrir hvert ár sem makinn er fæddur
 eftir 1. janúar 1925, 2% að auki fyrir hvert ár sem makinn er fæddur eftir 1.
janúar 1930, 2% að auki fyrir hvert ár sem makinn er fæddur eftir 1. janúar 1935
    og 2% að auki fyrir hvert ár sem makinn er fæddur eftir 1. janúar 1940.
  Nú lætur sjóðfélagi ekki eftir sig maka og er þá stjórn sjóðsins heimilt að
  greiða lífeyri skv. 1.3. mgr. til aðila sem sannanlega hefur annast heimili
                 hins látna um langt árabil fyrir andlát hans.
 Upphæð óskerts makalífeyris er hundraðshluti af grundvallarlaunum eins og þau
  eru á hverjum tíma og nemur hundraðshluti þessi samanlögðum stigafjölda sem
  sjóðfélaganum er reiknaður, margfölduðum með 0,95. Þegar skilyrði 1. mgr. um
  iðgjaldagreiðslutíma eru uppfyllt skal auk áunninna stiga telja þau stig sem
   ætla má að sjóðfélaginn hefði áunnið sér fram til 65 ára aldurs, reiknuð í
  samræmi við ákvæði 9. mgr. 16. gr. Hafi sjóðfélaginn notið örorkulífeyris úr
 sjóðnum skal reikna stig frá þeim tíma er honum var veittur örorkulífeyrir og
 til þess tíma er makalífeyrir er veittur, allt að 65 ára aldri, í samræmi við
 ákvæði lokamálsgreinar 16. gr., en síðan til 65 ára aldurs í samræmi við stig
þau sem lögð voru til grundvallar örorkulífeyri. Veiti dauðsfallið eftirlifandi
   maka jafnframt rétt til lífeyris úr öðrum sjóði skal hann því aðeins njóta
 framreikningsréttinda úr þessum sjóði að hinn látni hafi síðast greitt iðgjöld
  til þessa sjóðs. Séu skilyrði 1. mgr. um iðgjaldagreiðslutíma ekki uppfyllt
          ákvarðast upphæð makalífeyris í samræmi við 2. mgr. 19. gr.
 Rétthafi samkvæmt þessari grein telst sá eða sú sem við andlátið var í hjúskap
með sjóðfélaga, staðfestri samvist, sbr. [8]lög nr. 87/1996, eða óvígðri sambúð,
 enda hafi fjárfélagi ekki verið slitið fyrir andlát sjóðfélagans. Með óvígðri
sambúð er hér átt við sambúð karls og konu sem eiga sameiginlegt lögheimili, eru
    samvistum, eiga barn saman eða konan er þunguð eða sambúðin hefur varað
    samfleytt í a.m.k. eitt ár. [Sama gildir um sambúð einstaklinga af sama
kyni.]^1) Réttur til makalífeyris fellur niður ef makinn gengur í hjónaband á ný
eða stofnar til sambúðar sem jafna má til hjúskapar, en gengur aftur í gildi ef
             síðara hjónabandinu er slitið án réttar til lífeyris.
                               ^1)L. 65/2006, 7. gr.
18. gr. Nú andast sjóðfélagi sem greitt hefur iðgjöld til sjóðsins eða notið úr
honum örorkulífeyris í a.m.k. sex mánuði á undanfarandi tólf mánuðum, og eiga þá
  börn hans og kjörbörn sem hann lætur eftir sig og yngri eru en 22 ára rétt á
   lífeyri úr sjóðnum til 22 ára aldurs. Veiti fráfall sjóðfélagans börnunum
jafnframt rétt til lífeyris úr öðrum lífeyrissjóði skal lífeyrir úr þessum sjóði
  þó bundinn því skilyrði að sjóðfélaginn hafi síðast greitt iðgjöld til þessa
                                     sjóðs.
 Fullur barnalífeyrir vegna fráfalls sjóðfélaga er 10.000 kr. með hverju barni
 fyrir hvern almanaksmánuð. Fjárhæð þessi breytist í hlutfalli við breytingu á
grundvallarfjárhæð, sbr. 2. mgr. 14. gr. Fullur barnalífeyrir greiðist ef árleg
  stig, áætluð í samræmi við 6. mgr. 17. gr., eru a.m.k. eitt stig. Séu áætluð
árleg stig færri lækkar barnalífeyrir frá sjóðnum hlutfallslega og fellur niður
                    ef árlegur stigafjöldi er minni en 0,5.
Sé sjóðfélaga, sem uppfyllir skilyrði a- og b-liðar 5. mgr. 16. gr., úrskurðaður
örorkulífeyrir úr sjóðnum vegna 100% örorku öðlast börn hans, fædd fyrir orkutap
 eða á næstu tólf mánuðum þar á eftir, svo og kjörbörn sem ættleidd hafa verið
fyrir orkutap, sama rétt og börn látins sjóðfélaga njóta skv. 2. mgr. með þeirri
undantekningu að fjárhæð fulls barnalífeyris fyrir hvern almanaksmánuð er 7.500
     kr. með hverju barni. Sé örorka skv. 16. gr. metin lægri en 100% skal
barnalífeyrir sjóðsins vera hlutfallslega lægri. Barnalífeyrir, sem greiddur er
       vegna örorku sjóðfélaga, fellur ekki niður þó að sjóðfélaginn nái
                               ellilífeyrisaldri.
Fósturbörn og stjúpbörn, sem sjóðfélagi hefur framfært að mestu eða öllu leyti,
 skulu eiga rétt á barnalífeyri. Skulu lífeyrisgreiðslur sjóðsins vegna slíkra
   barna vera hinar sömu og vera mundu ef um börn eða kjörbörn væri að ræða.
Barnalífeyrir greiðist framfæranda barnsins til 18 ára aldurs þess, en eftir það
                                 til barnsins.
19. gr. Tímabil er iðgjaldagreiðslur hafa sannanlega fallið niður vegna veikinda
   eða atvinnuleysis reiknast ekki með þegar úrskurða skal hvort skilyrði um
                       iðgjaldagreiðslutíma eru uppfyllt.
  Réttur til elli-, örorku- og makalífeyris fellur ekki niður þótt sjóðfélagi
hætti iðgjaldagreiðslu. Rétturinn miðast þá einungis við áunnin geymd stig, sbr.
                                   þó 1. mgr.
  20. gr. Í samþykktum sjóðsins er heimilt að hafa ákvæði um gerð samninga við
               aðra lífeyrissjóði um tilhögun réttindaflutninga.
 21. gr. Lífeyrir greiðist mánaðarlega eftir á, í fyrsta sinn fyrir næsta mánuð
  eftir þann mánuð þegar lífeyrisréttur myndaðist og í síðasta sinn fyrir þann
  mánuð þegar réttur til lífeyris fellur úr gildi. Sjóðfélagi, sem hefur töku
  lífeyris í beinu framhaldi af starfslokum og hefur fengið fyrir fram greidd
                 laun, skal þó fá lífeyri greiddan fyrir fram.
Nú nær lífeyrisgreiðsla ekki fjárhæð er svarar til a.m.k. eins stigs réttinda og
fyrirsjáanlegt er að um sameiningu við önnur réttindi verður ekki að ræða, og er
  þá stjórn sjóðsins heimilt að inna greiðsluna af hendi í einu lagi samkvæmt
                reglum í samræmi við tillögur tryggingafræðinga.

                     III. kafli. B-deild lífeyrissjóðsins.
  22. gr. B-deild sjóðsins greiðir sjóðfélögum ellilífeyri og örorkulífeyri og
  eftirlifandi maka þeirra og börnum, og eftir atvikum sambúðaraðila, lífeyri
 samkvæmt ákvæðum þeim sem hér fara á eftir. Auk ákvæða þessarar greinar gilda
                  ákvæði 23.34. gr. sérstaklega um deildina.
      23. gr. Sjóðfélagar greiða 4% af föstum launum sínum fyrir dagvinnu,
  persónuuppbót og orlofsuppbót í iðgjald til sjóðsins. Launagreiðanda ber að
 halda iðgjöldum eftir af launum sjóðfélaga og greiða þau sjóðnum innan tveggja
                          vikna frá útborgun launanna.
Sjóðfélagar bera eigi ábyrgð á skuldbindingum sjóðsins nema með iðgjöldum sínum.
Launagreiðendur greiða [8%]^1) af föstum launum fyrir dagvinnu, persónuuppbót og
   orlofsuppbót, er sjóðfélagi tekur hjá þeim, í iðgjöld til sjóðsins og skal
               greiða þau sjóðnum samtímis iðgjöldum sjóðfélaga.
        Þegar sjóðfélagi hefur greitt iðgjöld til sjóðsins í 32 ár falla
  iðgjaldagreiðslur hans niður. Þó er sjóðfélaga, er gegnt hefur um lengri eða
skemmri tíma hlutastarfi, heimilt að greiða áfram iðgjald til sjóðsins af föstum
 launum sínum fyrir dagvinnu allt að því marki að jafngildi iðgjaldagreiðslu af
launum fyrir fullt starf í 32 ár. Launagreiðanda skal þá skylt að greiða iðgjald
   að sínum hluta, sbr. 3. mgr. þessarar greinar. Eftir að iðgjaldagreiðslur
 sjóðfélaga falla niður samkvæmt þessari málsgrein eða 4. mgr. 24. gr. greiðir
launagreiðandi hans [12%]^1) af launum þeim sem tilgreind eru í 3. mgr. þessarar
                        greinar í iðgjald til sjóðsins.
Launþegi, sem yngri er en 16 ára, greiðir eigi iðgjöld til sjóðsins, enda öðlast
      hann eigi réttindi sjóðfélaga fyrr en hann hefur náð nefndum aldri.
  [Taki sjóðfélagi ekki laun samkvæmt samningum eða öðrum launaákvörðunum sem
 miðast við kjarasamninga opinberra starfsmanna, [ákvarðanir kjararáðs]^2) eða
kjarasamninga sem sveitarfélög gera á grundvelli laga um kjarasamninga opinberra
   starfsmanna skal stjórn sjóðsins ákveða þau viðmiðunarlaun sem iðgjöld eru
    greidd af og miðað er við til greiðslu lífeyris og skulu þau ákveðin með
    hliðsjón af launaákvörðunum sem gilda um ríkisstarfsmenn eða starfsmenn
    sveitarfélaga samkvæmt [9]lögum nr. 94/1986, um kjarasamninga opinberra
                  starfsmanna, og [lögum um kjararáð].^2)]^3)
      ^1)L. 167/2006, 5. gr. ^2)[10]L. 47/2006, 13. gr. ^3)L. 43/2002, 2. gr.
24. gr. Hver sjóðfélagi, sem greitt hefur iðgjald til sjóðsins, á rétt á lífeyri
 frá næstu mánaðamótum eftir að hann verður 65 ára, enda hafi hann þá látið af
              þeim störfum sem veitt hafa honum aðild að sjóðnum.
   Upphæð ellilífeyris er hundraðshluti af þeim föstu launum fyrir dagvinnu,
 persónuuppbót og orlofsuppbót samkvæmt kjarasamningum sem við starfslok fylgja
stöðu þeirri fyrir fullt starf er sjóðfélagi gegndi síðast, [sbr. þó 6. mgr. 23.
 gr.]^1) Hundraðshluti þessi fer eftir iðgjaldagreiðslutíma og starfshlutfalli
   sjóðfélagans og er 2% fyrir hvert ár í fullu starfi sem iðgjöld hafa verið
  greidd fyrir, en hlutfallslega lægri fyrir minna starfshlutfall. Fyrir hvert
 fullt ársstarf eftir að iðgjaldagreiðslu lýkur og þar til sjóðfélaginn öðlast
rétt til að láta af störfum og fá ellilífeyri bætist við 1% af föstum árslaunum
fyrir fullt starf en 2% fyrir hvert fullt ársstarf eftir að iðgjaldagreiðslu er
               lokið og hann hefur öðlast rétt til að fá lífeyri.
 Eftir að taka lífeyris hefst skulu breytingar á lífeyrisgreiðslum ákveðnar til
  samræmis við meðalbreytingar sem verða á föstum launum opinberra starfsmanna
 fyrir dagvinnu, sbr. 2. mgr., og skal Hagstofa Íslands reikna þær mánaðarlega.
 Þegar sjóðfélagi hefur náð því að samanlagður lífaldur og iðgjaldagreiðslutími
  sé 95 ár, hann er orðinn 60 ára og lætur af störfum á hann rétt á lífeyri úr
   sjóðnum. Sjóðfélagi, sem notfærir sér þessa reglu, skal greiða iðgjald til
 sjóðsins þar til 95 ára markinu er náð. Lífeyrisréttur hans skal vera 2% fyrir
 hvert ár í fullu starfi sem iðgjöld hafa verið greidd fyrir, en hlutfallslega
 lægri fyrir skemmra starfstímabil og minna starfshlutfall, en þó ekki meira en
  64% að náðu 95 ára markinu. Iðgjaldagreiðsluskylda fellur niður þegar 95 ára
  markinu er náð. Sjóðfélagi, sem nær 95 ára markinu eftir að hann nær 64 ára
         aldri, getur ekki nýtt sér heimild samkvæmt þessari málsgrein.
  Lífeyrisréttur hjá þeim sem njóta útreiknings skv. 4. mgr. skal aukast um 2%
fyrir hvert ár í fullu starfi frá því að iðgjaldagreiðsluskyldu lýkur og þar til
   taka lífeyris hefst, en um hlutfallslega lægri hundraðshluta fyrir skemmra
                     starfstímabil og minna starfshlutfall.
Hafi sjóðfélagi gegnt hærra launuðu starfi eða störfum í að minnsta kosti tíu ár
   fyrr á sjóðfélagatíma sínum í Lífeyrissjóði starfsmanna ríkisins skal miða
lífeyrinn við hæst launaða starfið, enda hafi hann gegnt því í að minnsta kosti
 tíu ár, ella skal miða það hærra launaða starf sem hann að viðbættum enn hærra
               launuðum störfum gegndi í að minnsta kosti tíu ár.
Heimilt er stjórn sjóðsins að greiða ellilífeyrisþegum á aldrinum 65 til 67 ára
 uppbót á lífeyri allt að einstaklingslífeyri almannatrygginga. Það er skilyrði
 fyrir slíkri uppbót, að sjóðfélaginn sé ekki lengur fullfær um að gegna starfi
 sínu. Til sönnunar því ber viðkomandi að leggja fram umsögn yfirmanns síns um
      starfshæfnina og vottorð [trúnaðarlæknis sjóðsins]^2) um heilsufar.
 Sjóðfélagi, sem gegnir starfi sem uppfyllir aðildarskilyrði að sjóðnum skv. 4.
gr., á ekki auk launa jafnframt rétt til lífeyris meðan hann gegnir því starfi.
 Sama á við um þá sem fá greidd óskert laun, sem starfinu fylgja, eftir að þeir
                                láta af störfum.
                                      ^3)
     ^1)L. 43/2002, 3. gr. ^2)L. 142/2003, 1. gr. ^3)[11]L. 141/2003, 21. gr.
25. gr. Vaktavinnufólk, það er þeir sjóðfélagar sem hafa vinnutíma sem hreyfist
       með reglubundnum hætti, skal fá rétt til sérstaks viðbótarlífeyris
  (ellilífeyris, örorkulífeyris eða makalífeyris) úr Lífeyrissjóði starfsmanna
   ríkisins, enda sé þeim skylt að greiða iðgjald af vaktaálagsgreiðslum til
                                   sjóðsins.
  Sama gildir um næturverði og það starfsfólk sem hefur vinnuskyldu eingöngu á
  nóttunni, það er á tímabilinu frá kl. 22.0009.00, og skal þá álagsgreiðslan
                verða grundvöllur iðgjalda og lífeyrisréttinda.
   Sjóðfélagi greiði 4% af vaktaálaginu í iðgjöld og launagreiðandi [8%].^1)
         Stjórn lífeyrissjóðsins ákveður á hverjum tíma hver skuli vera
  viðmiðunarmánaðarlaun þau sem lífeyririnn ákvarðast af og iðgjaldið er metið
                                     eftir.
  Breyti stjórn lífeyrissjóðsins viðmiðunarmánaðarlaununum skal hún jafnframt
   ákveða hvort og þá hvernig skuli umreikna áunninn lífeyrisrétt fyrri ára.
  Iðgjaldagreiðslur sjóðfélaga af vaktaálagi skulu ár hvert metnar þannig til
  lífeyrisréttinda að reiknað sé hvað iðgjaldagreiðslur ársins samsvara margra
                  mánaða iðgjaldagreiðslu af viðmiðunarlaunum.
    Fyrir jafngildi hverrar tólf mánaða iðgjaldagreiðslu ávinnst réttur til
 ellilífeyris og örorkulífeyris sem nemur 2% af viðmiðunarlaunum og réttur til
                 makalífeyris sem nemur 1% af viðmiðunarlaunum.
                              ^1)L. 167/2006, 6. gr.
    26. gr. Hver sjóðfélagi, sem greitt hefur iðgjöld til sjóðsins, á rétt á
  örorkulífeyri ef hann verður fyrir orkutapi er [trúnaðarlæknir sjóðsins]^1)
metur 10% eða meira. Örorkumat þetta skal aðallega miðað við vanhæfni sjóðfélaga
 til að gegna starfi því er hann hefur gegnt og aðild hans að sjóðnum er tengd.
Þrátt fyrir örorku á enginn rétt á örorkulífeyri meðan hann heldur fullum föstum
launum fyrir starf það er hann gegndi, eða fær jafnhá laun fyrir annað starf sem
 veitir lífeyrissjóðsréttindi, og aldrei skal örorkulífeyrir vera hærri en sem
   nemur þeim tekjumissi sem sjóðfélaginn hefur sannanlega orðið fyrir sökum
                                  örorkunnar.
    Hámark örorkulífeyris miðast við áunninn lífeyrisrétt skv. 24. gr. Hafi
sjóðfélaginn greitt iðgjöld til sjóðsins undanfarin þrjú almanaksár og a.m.k. í
   sex mánuði á undanfarandi tólf mánuðum miðast hámark örorkulífeyris þó við
      áunninn lífeyrisrétt skv. 24. gr., að viðbættum einstaklingslífeyri
   almannatrygginga. Ef rekja má aðalorsök örorkunnar til starfs í þágu stöðu
    þeirrar sem öryrkinn gegndi skal þó reikna áunninn lífeyrisrétt eins og
    sjóðfélaginn hefði gegnt stöðu sinni til 65 ára aldurs, og skulu áunnin
  lífeyrisréttindi þá reiknast af launum í því starfi sem sjóðfélaginn gegndi
                     síðast eins og þau eru á hverjum tíma.
     Sé örorka sjóðfélagans á milli 10% og 50% er örorkulífeyrir hans sami
hundraðshluti af hámarksörorkulífeyri eins og örorkan er metin. Sé örorkan metin
 50% til 75% er örorkulífeyririnn 50% af hámarkinu að viðbættum 2% af því fyrir
    hvert 1% sem örorkan er metin umfram 50%. Sé örorkan metin 75% eða meiri
  greiðist hámarksörorkulífeyrir að frádregnum örorkulífeyri almannatrygginga.
   Þegar öryrki, sem metinn er undir 75%, nær 65 ára aldri fær hann greiddan
 ellilífeyri samkvæmt ákvæðum 24. gr. Frá sama tíma fellur niður örorkulífeyrir
 hans. Þó skal hann halda til 67 ára aldurs þeim hluta hans sem miðaður er við
                           lífeyri almannatrygginga.
Skylt er öryrkja, sem sækir um örorkulífeyri úr sjóðnum eða nýtur hans, að láta
 stjórn sjóðsins í té allar þær upplýsingar um heilsufar sitt sem nauðsynlegar
                eru til að dæma um rétt hans til örorkulífeyris.
Stjórn sjóðsins er heimilt að lækka eða fella niður örorkulífeyri þeirra öryrkja
             sem fá starfsorku sína aftur að nokkru eða öllu leyti.
Sömuleiðis ber stjórn sjóðsins að hækka örorkulífeyrinn ef örorkan vex til muna
og án sjálfskaparvíta frá því sem hún var metin við fyrri ákvarðanir, enda hafi
 öryrkinn á þeim tíma, sem örorkan óx, ekki verið í þjónustu annarra en þeirra
                  aðila sem tryggja starfsfólk sitt í sjóðnum.
                              ^1)L. 142/2003, 1. gr.
 27. gr. Nú andast sjóðfélagi og lætur hann eftir sig maka á lífi, og á þá hinn
 eftirlifandi maki rétt til lífeyris úr sjóðnum [eftir að iðgjaldagreiðslum til
                             sjóðsins er lokið].^1)
    Upphæð makalífeyris er helmingur af áunnum ellilífeyrisrétti hins látna
 sjóðfélaga. Makalífeyrir hækkar síðan um 20% af launum þeim er hann miðast við
 ef hinn látni sjóðfélagi hefur verið í fullu starfi við starfslok, en hækkunin
 verður hlutfallslega lægri ef sjóðfélaginn hefur verið í lægra starfshlutfalli
    við starfslok. Viðbótarlífeyrir þessi greiðist þó einungis ef hinn látni
       sjóðfélagi hefur uppfyllt eitt af þremur eftirgreindum skilyrðum:
    1. Hann hafi verið í starfi er veitti honum aðild að sjóðnum við andlátið.
    2. Hann hafi hafið töku lífeyris fyrir andlátið og upphaf lífeyristöku hans
   hafi verið í beinu framhaldi af starfi sem veitti honum aðild að sjóðnum.
   3. Hann hafi greitt iðgjöld til sjóðsins sem nema iðgjaldagreiðslum af fullu
   starfi í 15 ár eða meira og ekki greitt iðgjald til annars sjóðs eftir að
                        greiðslum til þessa sjóðs lauk.
 Nú hefur sjóðfélagi gengið í hjónaband eftir að hann var orðinn 60 ára, eða á
 þeim tíma er hann naut lífeyris úr sjóðnum eða hann var lagstur banaleguna, og
 úrskurðar þá stjórn sjóðsins hvort eftirlifandi maki hans skuli njóta lífeyris
                              úr sjóðnum eða eigi.
  Réttur til lífeyris samkvæmt þessari grein fellur niður ef hinn eftirlifandi
     maki gengur í hjónaband að nýju, en kemur aftur í gildi sé hinu síðara
  hjónabandi slitið, enda veiti hið síðara hjónaband eigi rétt til lífeyris úr
sjóðnum. Veiti síðara hjónabandið einnig rétt til lífeyris má eftirlifandi maki
       velja um hvort hann tekur lífeyrinn eftir fyrri eða síðari makann.
  Hafi hjúskap lokið vegna skilnaðar skal útreikningur makalífeyris miðast við
þann tíma er hinn látni sjóðfélagi hafði átt aðild að sjóðnum þegar hjúskap var
       slitið. Viðbótarlífeyrir skv. 2. mgr. greiðist ekki í því tilviki.
  Þegar sjóðfélagi, sem verið hefur tvígiftur, deyr og lætur eftir sig maka og
fyrrverandi maka á lífi skiptist makalífeyririnn á milli þeirra þannig að réttur
fyrrverandi maka ákvarðast samkvæmt reglu 5. mgr. en réttur maka telst frá þeim
  degi er hinum fyrra hjúskap var slitið. Hliðstæð regla gildir séu rétthafar
                         makalífeyris fleiri en tveir.
Hafi sjóðfélagi verið utan hjónabands við andlátið, en einstæð móðir hans, ógift
  systir hans eða annar ógiftur aðili hefur sannanlega annast heimili hans um
 árabil fyrir andlát hans, þó eigi skemur en fimm ár, og er þá stjórn sjóðsins
heimilt að greiða hlutaðeigandi makalífeyri, svo sem um ekkju eða ekkil væri að
ræða. Á sama hátt er sjóðstjórn heimilt að greiða sambúðarmanni og sambúðarkonu
 lífeyri ef sjóðfélagi lætur eftir sig barn innan 18 ára aldurs sem hann hefur
 átt með hinu eftirlifandi. Einnig er sjóðstjórn heimilt að greiða sambúðarkonu
eða sambúðarmanni lífeyri í 24 mánuði þótt ekki sé fullnægt skilyrðum 1. málsl.
         um sambúðartíma, eða ef sambúðaraðili er 50% öryrki eða meira.
                               ^1)L. 43/2002, 4. gr.
 28. gr. Nú frestar sjóðfélagi að taka ellilífeyri og tekur jafnframt við öðru
  starfi hjá stofnun er veitir aðgang að sjóðnum, lægra launuðu en því er hann
gegndi áður, og skal þá reikna lífeyri eftir því starfinu sem hærra var launað.
Sama regla gildir þegar sjóðfélagi verður af heilsufarsástæðum að láta af stöðu
  sinni, en tekur við öðru léttara og lægra launuðu starfi er veitir aðgang að
  sjóðnum. Þegar svo stendur á sem í þessari málsgrein ræðir um er sjóðfélaga
  heimilt að kaupa sér réttindi í sjóðnum fyrir þann tíma sem úr hefur fallið.
Stjórn sjóðsins getur krafist vottorðs [trúnaðarlæknis sjóðsins]^1) til sönnunar
      því að sjóðfélaginn verði að láta af stöðu sinni vegna heilsubrests.
Þegar lífeyrisgreiðslur skulu miðast við hærra launað starf en lokastarf skv. 1.
   eða 2. mgr. eða skv. 6. mgr. 24. gr. skal við ákvörðun um lífeyri miða við
meðalhækkanir á launum opinberra starfsmanna fyrir dagvinnu skv. 3. mgr. 24. gr.
frá þeim tíma er starfsmaður lætur af sínu hærra launaða starfi og þar til taka
                                lífeyris hefst.
 Hafi starfsmaður látið af hinu hærra launaða starfi fyrir árslok 1996 skal þó
 miða breytingar á lífeyri við breytingar á þeim launum er starfinu fylgdu fram
           til ársloka 1996. Eftir það skal farið eftir reglu 3. mgr.
                              ^1)L. 142/2003, 1. gr.
  29. gr. [Börn eða kjörbörn sem sjóðfélagi lætur eftir sig er hann andast og
 yngri eru en 18 ára skulu fá lífeyri úr sjóðnum eftir að iðgjaldagreiðslum til
 sjóðsins er lokið þar til þau eru fullra 18 ára að aldri. Sama gildir um börn
 eða kjörbörn sem sá maður lætur eftir sig er naut elli- eða örorkulífeyris úr
                         sjóðnum er hann andaðist.]^1)
  Ef barnið á foreldri eða kjörforeldri á lífi, er sér um framfærslu þess, er
samanlagður lífeyrir þess frá almannatryggingum og úr þessum sjóði 50% hærri en
    barnalífeyrir almannatrygginga. Að öðrum kosti er lífeyririnn tvöfaldur
                        barnalífeyrir almannatrygginga.
     Sama rétt öðlast börn og kjörbörn þeirra sjóðfélaga er njóta elli- eða
örorkulífeyris úr sjóðnum, þó svo að barnalífeyrir úr þessum sjóði til barna eða
   kjörbarna örorkulífeyrisþega skal vera jafnmargir hundraðshlutar af fullum
      barnalífeyri eins og örorkulífeyrir hans er margir hundraðshlutar af
                             hámarksörorkulífeyri.
  Fósturbörn, er sjóðfélagi hefur framfært að mestu eða öllu leyti, njóta sama
            réttar og börnum og kjörbörnum er veittur hér að framan.
                               ^1)L. 43/2002, 5. gr.
30. gr. Nú lætur sjóðfélagi af öðrum ástæðum en elli eða örorku af stöðu þeirri
 er veitti honum aðgang að sjóðnum og fellur þá niður réttur hans og skylda til
 að greiða framvegis iðgjöld til sjóðsins. Ellilífeyrir hans, örorkulífeyrir og
  lífeyrir eftirlátins maka miðast þá við starfstíma hans og laun þau er hann
  hafði er hann lét af stöðu þeirri er veitti aðgang að sjóðnum, en tekur sömu
  breytingum og lífeyrir annarra eftir að taka lífeyris hefst. Eigi sjóðfélagi
réttindi hjá sjóðnum vegna þriggja ára eða lengri greiðslutíma reiknast lífeyrir
 þó samkvæmt reglum 3. og 4. mgr. 28. gr. Hafi hann gegnt stöðunni skemur en 32
  ár skal lífeyrir barna hans ákveðinn þannig að full upphæð skv. 29. gr. skal
margfölduð með hlutfallinu á milli þess ellilífeyris sem hann hefur öðlast rétt
  til og þess ellilífeyris sem hann hefði öðlast rétt til ef hann hefði gegnt
                               starfinu í 32 ár.
  [Sé staða eða starfi sjóðfélagans lagður niður á hann rétt á að vera áfram í
 sjóðnum og greiða iðgjöld í sama hlutfalli og heildariðgjöld hvers sjóðfélaga
  eru á hverjum tíma. Iðgjöld skulu miðuð við þau laun er sjóðfélagi hafði er
   staða hans var lögð niður en iðgjaldsstofninn skal breytast í samræmi við
meðalbreytingar sem verða á föstum launum opinberra starfsmanna fyrir dagvinnu,
                            sbr. 3. mgr. 24. gr.]^1)
                              ^1)L. 167/2006, 7. gr.
    31. gr. Nú flyst starfsmaður, er verið hefur í Lífeyrissjóði starfsmanna
ríkisins, í starf sem veitir aðgang að öðrum lífeyrissjóði, sem stofnaður er með
   lögum, og má þá endurgreiða með vöxtum öll iðgjöld sem greidd hafa verið í
sjóðinn hans vegna. Það er skilyrði fyrir þessari endurgreiðslu að hún gangi til
kaupa á lífeyrisréttindum fyrir viðkomandi mann í þeim sjóði er hann flyst til.
Þó má aldrei endurgreiða hærri upphæð en þarf til þess að kaupa réttindi í hinum
     nýja sjóði er svari til þess starfstíma er sjóðfélaginn hafði öðlast.
Sjóðstjórninni er heimilt að nota sömu endurgreiðslureglu þegar sjóðfélagi flyst
í annan sjóð sem viðurkenndur er af fjármálaráðuneytinu, eða kaupir sér lífeyri
 hjá tryggingafélagi eða stofnun sem starfar eftir reglum er fjármálaráðuneytið
samþykkir, enda gildi þar sömu reglur um endurkaup og greiðslu lífeyris eins og
                          ákveðnar eru í þessum lögum.
        Á tilsvarandi hátt er sjóðstjórninni heimilt, að fengnu samþykki
 fjármálaráðherra, að veita viðtöku, vegna manns er gerist sjóðfélagi í þessum
 sjóði, fé því er kann að vera endurgreitt hans vegna úr sjóði, tryggingafélagi
 eða stofnun, sem að framan greinir, og veita honum réttindi í samræmi við það.
      Einnig getur stjórnin, þegar sérstaklega stendur á, og með samþykki
fjármálaráðherra, heimilað réttindakaup aftur í tímann þó að ekki sé um að ræða
    yfirfærslu á réttindum annars staðar frá. Það skal meðal annars sett sem
   skilyrði fyrir slíkum réttindakaupum að mælt sé með þeim af forstöðumanni
        þeirrar stofnunar er starfsmaðurinn vinnur hjá, að gengið sé frá
       réttindakaupunum innan árs frá því starfsmaðurinn var ráðinn og að
     starfsmaðurinn sé eldri en 35 ára þegar hann öðlast aðgang að sjóðnum.
  Heimilt er að endurgreiða iðgjald til erlendra ríkisborgara sem flytjast úr
  landi, enda sé slíkt ekki óheimilt samkvæmt milliríkjasamningum sem Ísland á
                                   aðild að.
    32. gr. Ríkissjóður ábyrgist greiðslu lífeyris samkvæmt lögum þessum, og
      greiðist hann með ^1/12 árslífeyrisins fyrir fram á hverjum mánuði.
33. gr. Nú verður hækkun á áður úrskurðuðum elli-, örorku- og makalífeyri vegna
almennrar hækkunar á launum opinberra starfsmanna og endurgreiðir þá ríkissjóður
og aðrir þeir launagreiðendur, sem tryggja starfsmenn sína í sjóðnum, þá hækkun
    er þannig verður á lífeyrisgreiðslum. Hafi sjóðfélagi greitt iðgjald til
    sjóðsins vegna starfa hjá fleiri en einum launagreiðanda skal skipting á
 skuldbindingum milli launagreiðenda reiknast samkvæmt þeim launum sem áunninn
   réttur er reiknaður eftir og í hlutfalli við réttindaávinning hjá hverjum
                                launagreiðanda.
 Hafi innan árs, áður en taka lífeyris hefst, verið gerðar breytingar á föstum
launum fyrir dagvinnu hjá tilteknum sjóðfélaga, og þessar breytingar eru umfram
 almennar breytingar á launum opinberra starfsmanna, skal reikna skuldbindingar
 launagreiðenda skv. 1. mgr. út frá launum eins og þau voru fyrir þessa hækkun.
 Stjórn sjóðsins er heimilt, að fengnu samþykki fjármálaráðuneytisins, að taka
við skuldabréfi til greiðslu á áföllnum skuldbindingum ^1) skv. 1. mgr. þessarar
greinar, enda sé skuldin tryggð með fullnægjandi hætti. Skuldbindingin sem gerð
       er upp skal byggð á tryggingafræðilegu mati miðað við uppgjörsdag.
  Launagreiðandi, sem gert hefur upp skuldbindingu sína með útgáfu skuldabréfs
 samkvæmt þessari málsgrein, ber ekki frekari ábyrgð á skuldbindingum sjóðsins
[skv. 1. mgr.]^1) vegna þess tímabils og þeirra starfsmanna sem uppgjörið tekur
                                      til.
  [Stjórn sjóðsins er heimilt að fengnu samþykki fjármálaráðherra að semja um
  iðgjaldagreiðslur frá launagreiðendum umfram iðgjald þeirra skv. 23. gr. til
þess að mæta framtíðarskuldbindingum, sbr. 1. mgr. Iðgjald hvers launagreiðanda
  samkvæmt þessu skal miða við að núvirði framtíðariðgjalda hans til B-deildar
 samsvari framtíðarskuldbindingunum eins og þær eru samkvæmt tryggingafræðilegu
mati. Á sama hátt er stjórn sjóðsins heimilt að fengnu samþykki fjármálaráðherra
  að taka við skuldabréfi til greiðslu á framtíðarskuldbindingum skv. 1. mgr.
 vegna sjóðfélaga sem eiga aðild að sjóðnum samkvæmt heimild í 2. mgr. 30. gr.,
   enda sé skuldin tryggð með fullnægjandi hætti. Uppgjör þetta skal miða við
   tryggingafræðilegt mat á framtíðarskuldbindingunum miðað við uppgjörsdag.
  Launagreiðandi, sem gerir upp framtíðarskuldbindingar sínar samkvæmt þessari
 málsgrein, ber ekki frekari ábyrgð á skuldbindingum B-deildar sjóðsins skv. 1.
    mgr. vegna þess tímabils og þeirra starfsmanna sem uppgjörið tekur til.
   Sjóðnum er heimilt að taka við sérstöku iðgjaldi sem ríkissjóður og aðrir
 launagreiðendur, sem greiða til B-deildar sjóðsins, ákveða að greiða sem hluta
  af endurgreiðslu sinni skv. 1. mgr. Iðgjald þetta skal ákveðið þannig að það
   ásamt iðgjaldi til deildarinnar skv. 1. og 3. mgr. 23. gr. sé jafnhátt og
iðgjald til A-deildar sjóðsins eins og það er ákveðið skv. 4. mgr. 13. gr., sbr.
  og ákvæði til bráðabirgða II. Tekjur sjóðsins af sérstöku iðgjaldi ár hvert
skulu dragast frá endurgreiðslum launagreiðenda vegna hækkana á lífeyri skv. 1.
              mgr. eða óuppgerðum skuldbindingum þeirra vegna.]^1)
                              ^1)L. 142/1997, 2. gr.
   34. gr. Þrátt fyrir ákvæði 1. mgr. 33. gr. skal ríkissjóður endurgreiða þá
 hækkun sem þar er kveðið á um vegna kennara og skólastjórnenda grunnskóla sem
aðild eiga að B-deild sjóðsins. Til frádráttar endurgreiðslu ríkissjóðs samkvæmt
   sama ákvæði komi tekjur af viðbótariðgjaldi skv. 2. mgr. þessarar greinar.
 [Fjármálaráðherra getur einnig ákveðið að stofnanir sem fá framlög í fjárlögum
greiði til B-deildar sjóðsins viðbótariðgjald, 9,5% af iðgjaldsstofni, og skulu
    tekjur sjóðsins af viðbótariðgjaldinu ár hvert dragast frá endurgreiðslu
          ríkissjóðs vegna hækkana á lífeyri skv. 1. mgr. 33. gr.]^1)
 Til viðbótar iðgjaldi launagreiðenda skv. 23. gr. skulu launagreiðendur greiða
   [7,5%]^2) iðgjald til B-deildar sjóðsins af föstum launum fyrir dagvinnu,
  persónuuppbót og orlofsuppbót kennara og skólastjórnenda grunnskóla sem eru
  sjóðfélagar, ávinna sér lífeyrisréttindi hjá B-deild sjóðsins og starfa við
      skóla sem reknir eru af sveitarfélögum samkvæmt lögum um grunnskóla.
  [Stjórn sjóðsins er að fengnu samþykki fjármálaráðherra heimilt að semja um
  iðgjald frá launagreiðendum til viðbótar við iðgjald þeirra skv. 23. gr. til
   lúkningar á nýjum skuldbindingum skv. 1. mgr. 33. gr. Launagreiðandi, sem
   greiðir viðbótariðgjald samkvæmt þessari grein, ber ekki frekari ábyrgð á
skuldbindingum B-deildar sjóðsins vegna þess tímabils og þeirra starfsmanna sem
                      viðbótariðgjald er greitt fyrir.]^1)
   ^1)L. 142/1997, 3. gr. ^2)L. 62/2007, 2. gr. Hlutfallið skal vera 7,5% frá 1.
                      janúar 2007 skv. l. 62/2007, brbákv.

                     IV. kafli. [Lagaskil og sérákvæði.]^1)
                               ^1)L. 41/2002, 2. gr.
35. gr. Sjóðfélagar, sem hefja töku lífeyris í beinu framhaldi af starfi og þeir
  sem fá lífeyrisgreiðslur úr sjóðnum við gildistöku laga þessara, geta, þrátt
fyrir ákvæði 3. mgr. 24. gr. laganna og 1. mgr. 34. gr. laga nr. 141/1996, valið
  hvort lífeyrisgreiðslur til þeirra breytist til samræmis við breytingar sem
  verða á launum er á hverjum tíma eru greidd fyrir það starf sem þeir gegndu
   síðast, eða eftir atvikum við breytingar á launum fyrir hærra launað starf
 samkvæmt ákvæðum 6. mgr. 24. gr. og 1. eða 2. mgr. 28. gr. laganna, eða hvort
 þær skuli breytast samkvæmt ákvæðum 3. mgr. 24. gr. laganna. Setja skal nánari
 ákvæði í samþykktir sjóðsins um með hvaða hætti vali sjóðfélaga samkvæmt þessu
   verði háttað og innan hvaða tímamarka þeir skuli tilkynna sjóðnum um þessa
                                   ákvörðun.
 [Kjósi sjóðfélagi að lífeyrir taki breytingum sem verða á launum er á hverjum
 tíma eru greidd fyrir það starf er hann gegndi skv. 1. mgr. og laun fyrir það
starf eru ekki tæk til viðmiðunar á iðgjaldagreiðslum til deildarinnar, sbr. 6.
    mgr. 23. gr. laganna, skal stjórn sjóðsins ákveða þau viðmiðunarlaun sem
      greiðslur lífeyris taka mið af og skulu þau ákveðin með hliðsjón af
   launaákvörðunum sem gilda um ríkisstarfsmenn eða starfsmenn sveitarfélaga
   samkvæmt [12]lögum nr. 94/1986, um kjarasamninga opinberra starfsmanna, og
                          [lögum um kjararáð].^1)]^2)
                 ^1)[13]L. 47/2006, 13. gr. ^2)L. 43/2002, 6. gr.
     36. gr. Þrátt fyrir ákvæði 1. mgr. 30. gr. skal reikna lífeyri þeirra
  sjóðfélaga, sem greitt hafa skemur en þrjú ár til sjóðsins, þegar þeir hefja
iðgjaldagreiðslu til A-deildar þannig að miðað verði við meðalhækkanir á launum
       opinberra starfsmanna fyrir dagvinnu frá því að starfsmaður hættir
iðgjaldagreiðslu til B-deildar sjóðsins og þar til taka lífeyris hefst samkvæmt
         reglum 3. mgr. 28. gr. og 3. mgr. 24. gr., enda sé samanlagður
        iðgjaldagreiðslutími til A-deildar og B-deildar a.m.k. þrjú ár.
      37. gr. Sjóðfélagar, sem rétt eiga á að greiða iðgjald til B-deildar
lífeyrissjóðsins skv. 4. gr. en kjósa fremur að greiða til A-deildar, eiga ekki
 rétt til töku ellilífeyris úr B-deild á meðan þeir gegna störfum sem uppfylla
                             aðildarskilyrði 4. gr.
 Að öðru leyti skal setja ákvæði í samþykktir sjóðsins til að koma í veg fyrir
  niðurfall réttinda eða tvítryggingu réttinda þegar sjóðfélagi flytur sig úr
                          B-deild sjóðsins í A-deild.
38. gr. Hafi sjóðfélagi, sem er látinn við gildistöku laga þessara, verið giftur
oftar en einu sinni og látið eftir sig maka og fyrrverandi maka ákvarðast réttur
   til lífeyris milli fleiri en eins rétthafa makalífeyris eftir eldri lögum.
Heimilt er þó að skipta rétti til makalífeyris milli fyrrverandi maka og síðari
  sambúðaraðila eftir gildistöku laga þessara samkvæmt ákvæðum 6. mgr. 27. gr.
[39. gr. Lögreglumanni, sem leystur er frá embætti sínu þegar hann er fullra 65
ára, skal reiknaður ellilífeyrir skv. 15. eða 24. gr. eftir því sem við á hverju
sinni en þó þannig að lífeyrir skal reiknaður eins og hann hefði starfað til 70
                                  ára aldurs.
  Við útreikning viðbótarréttinda til 70 ára aldurs fyrir virkan sjóðfélaga í
     A-deild samkvæmt þessari grein skal miðað við meðalstigaávinning vegna
lögreglustarfa síðustu þrjú heilu almanaksárin fyrir töku lífeyris. Á sama hátt
skal við útreikning viðbótarréttinda til 70 ára aldurs fyrir virkan sjóðfélaga í
 B-deild samkvæmt þessari grein miða við meðalstarfshlutfall síðustu þrjú heilu
                       almanaksárin fyrir töku lífeyris.
Ákvæði 4. mgr. 15. gr. um hækkun lífeyris sjóðfélaga A-deildar vegna frestunar á
       töku lífeyris tekur ekki til þeirra sem taka lífeyri skv. 1. mgr.
  Ákvæði 25. gr. um rétt vaktavinnufólks til viðbótarlífeyris falla ekki undir
                  útreikning viðbótarréttinda skv. 1. mgr.]^1)
                               ^1)L. 41/2002, 1. gr.
[40. gr. Við upphaf lífeyristöku lögreglumanns sem fær reiknuð réttindi skv. 39.
   gr. skal reikna út kostnað vegna aukinna lífeyrisréttinda samkvæmt ákvæðum
greinarinnar og skal ríkissjóður greiða lífeyrissjóðnum þá fjárhæð. Útreikningur
þessara réttinda skal byggður á sömu tryggingafræðilegu forsendum og notaðar eru
við mat á skuldbindingum sjóðsins. Með greiðslunni hefur ríkissjóður einnig gert
  að fullu upp skuldbindingar vegna lífeyrishækkana skv. 33. gr. vegna þeirra
               viðbótarréttinda sem reiknuð eru skv. 39. gr.]^1)
                               ^1)L. 41/2002, 1. gr.
  [41. gr. Fjármálaráðherra er heimilt að setja reglur^1) um lífeyrisréttindi
 ríkisstarfsmanna sem falla undir samkomulag Norðurlandanna frá 1. júní 2001 um
 samræmingu lífeyrisréttinda samkvæmt lífeyrisreglum ríkisstarfsmanna. Fela má
Lífeyrissjóði starfsmanna ríkisins framkvæmd samkomulagsins. Kostnaður sem hlýst
                   af framkvæmd þess greiðist úr ríkissjóði.
 Heimilt er að ákveða í reglum, sbr. 1. mgr., að víkja megi frá skilyrðum laga
  þessara um upphaf lífeyristöku, enda teljist það nauðsynlegt við samhæfingu
réttinda samkvæmt samkomulaginu. Með sama hætti má ákveða að upphæð ellilífeyris
 lækki svo að ekki aukist heildarskuldbindingar sjóðsins þegar ríkisstarfsmaður
        velur að hefja töku ellilífeyris fyrr en samkvæmt lögum þessum.
    Reikna skal út aukinn kostnað við greiðslu lífeyris sem kann að leiða af
framkvæmd samkomulagsins og skal ríkissjóður greiða lífeyrissjóðnum þá fjárhæð.
 Útreikningar skulu byggðir á sömu tryggingafræðilegu forsendum og notaðar eru
                       við mat á skuldbindingum sjóðsins.
    Ágreiningi sem rísa kann út af beitingu samkomulagsins verður skotið til
                        úrskurðar fjármálaráðherra.]^2)
                      ^1)Rg. 705/2008. ^2)L. 62/2007, 3. gr.

                            Ákvæði til bráðabirgða.
 I. Félagsmenn í stéttarfélögum, sem samkvæmt ákvæðum [14]laga nr. 29/1963, um
  Lífeyrissjóð starfsmanna ríkisins, og [15]laga nr. 16/1965, um Lífeyrissjóð
  hjúkrunarkvenna, hefðu átt skylduaðild að þessum sjóðum, skulu eiga rétt til
  aðildar að A-deild sjóðsins þar til samið hefur verið um lífeyrissjóðsaðild
fyrir þessa starfsmenn, þó svo að ákvæði 1. og 2. mgr. 3. gr. laganna taki ekki
 til þeirra, og skulu launagreiðendur þeirra þá greiða iðgjald þeirra vegna til
                   sjóðsins samkvæmt ákvæðum 13. gr. laganna.
II. Þrátt fyrir ákvæði 4. og 5. mgr. 13. gr. laganna skal iðgjald launagreiðenda
                          vera 11,5% á árunum 199799.
III. Eigi síðar en fimm árum eftir gildistöku laga þessara skal stjórn sjóðsins
ákveða nýja hækkunarprósentu skv. 4. mgr. 15. gr. laganna í samræmi við tillögur
     tryggingafræðinga, þó aldrei hærri en 0,8%.^1) Við þá tillögugerð skal
viðbótarkostnaður vegna tilfærslu sjóðfélaga úr B-deild sjóðsins í A-deild skv.
   4. og 5. mgr. 4. gr. laganna útreiknaður og metinn til breytingar á annars
                              ákveðinni prósentu.
                                 ^1)Rgl. 553/2003.
IV. Þeir starfsmenn Ríkisspítala, sem aðild eiga að sjóðnum í árslok 1996 og eru
  í störfum sem flytjast til Sjúkrahúss Reykjavíkur og halda þeim áfram, skulu
     eiga rétt til áframhaldandi aðildar að B-deild sjóðsins með óslitinni
                               réttindaávinnslu.
   [V. Þeim lögreglumönnum, sem þegar eru orðnir fullra 65 ára við gildistöku
  laganna en eru ekki enn orðnir 70 ára og hafa ekki fengið lausn frá embætti,
   skal reiknaður lífeyrir skv. 39. gr., enda hafi þeim verið veitt lausn frá
                           embætti fyrir 1. maí 2003.
 Ákvæði 39. gr. tekur einnig til þeirra lögreglumanna sem eru orðnir fullra 65
   ára og hafa látið af embætti eftir 13. júlí 2001 og hafið töku lífeyris í
                             framhaldi af því.]^1)
                               ^1)L. 41/2002, 3. gr.
    [VI. Þeir starfsmenn Lánasjóðs sveitarfélaga, sem aðild eiga að B-deild
Lífeyrissjóðs starfsmanna ríkisins við gildistöku laga þessara og eru í störfum
  sem flytjast til Sambands íslenskra sveitarfélaga og halda þeim áfram, skulu
 eiga rétt til áframhaldandi aðildar að sjóðnum með óslitinni réttindaávinnslu
                       meðan þeir gegna þar störfum.]^1)
                            ^1)[16]L. 136/2004, 11. gr.

References

   Visible links
   1. file://2003141.html
   2. file://2004136.html
   3. file://2006047.html
   4. file://2009012.html
   5. file://1986094.html
   6. file://2006047.html#g13
   7. file://2009012.html
   8. file://1996087.html
   9. file://1986094.html
  10. file://2006047.html#g13
  11. file://2003141.html#g21
  12. file://1986094.html
  13. file://2006047.html#g13
  14. file://1963029.html
  15. file://1965016.html
  16. file://2004136.html
