
   --------------------------------------------------------------------------

                                                       Lög um verðbréfaviðskipti

                              1996 nr. 13 28. mars

   --------------------------------------------------------------------------

                                   I. kafli.
                                 Almenn ákvæði.
                                     1. gr.
          Lög þessi taka til verðbréfaviðskipta, eins og þau eru skilgreind í
   2. gr., sem stunduð eru af fyrirtækjum í verðbréfaþjónustu sem hlotið hafa
                                               starfsleyfi viðskiptaráðherra.
                      Lög þessi, að undanskildum ákvæðum IV. kafla um meðferð
                                           trúnaðarupplýsinga, taka ekki til:

   1.
           Vátryggingafélaga eða fyrirtækja sem annast
           endurtryggingarstarfsemi samkvæmt lögum.
   2.
           Lögaðila sem veita aðeins þjónustu sem lög þessi taka til fyrir
           móðurfélög sín, dótturfélög sín eða fyrir önnur dótturfélög
           móðurfélags síns.
   3.
           Þjónustu héraðsdóms- og hæstaréttarlögmanna og löggiltra
           endurskoðenda sem samkvæmt lögum þessum telst til
           verðbréfaviðskipta, enda sé þjónustan veitt sem eðlilegur þáttur í
           víðtækara viðfangsefni á starfssviði þeirra.
   4.
           Lögaðila sem veita aðeins þjónustu sem lög þessi taka til í
           tengslum við stjórnun á fjárfestingarsjóðum starfsmanna.
   5.
           Seðlabanka ríkja innan Evrópska efnahagssvæðisins, annarra
           innlendra stofnana þeirra sem annast sambærilega starfsemi og
           annarra opinberra stofnana sem annast eða hafa afskipti af
           lánamálum ríkja.
   6.
           Lögaðila sem innlend lagaákvæði eða siðareglur taka til sem mega
           ekki taka til vörslu fjármuni eða verðbréf viðskiptamanna og sem
           af þeim ástæðum mega aldrei setja sig í skuldastöðu gagnvart
           viðskiptamönnum sínum, mega aðeins veita þjónustu á sviði
           verðbréfaviðskipta sem felst í móttöku og miðlun fyrirmæla
           varðandi verðbréf og hlutdeildarskírteini í fyrirtækjum um
           sameiginlega fjárfestingu og er eingöngu heimilt að miðla
           fyrirmælum til:

                a.
                        fyrirtækja í verðbréfaþjónustu sem eru með
                        starfsleyfi samkvæmt lögum þessum;
                b.
                        lánastofnana sem eru með starfsleyfi samkvæmt lögum
                        um viðskiptabanka og sparisjóði eða lögum um
                        lánastofnanir aðrar en viðskiptabanka og sparisjóði;
                c.
                        útibúa fyrirtækja í verðbréfaþjónustu eða
                        lánastofnana sem eru með starfsleyfi í ríki utan
                        Evrópska efnahagssvæðisins og eru háð og fylgja
                        varfærnisreglum sem lögbær yfirvöld telja a.m.k.
                        jafnstrangar og varfærnisreglur samkvæmt þessum
                        lögum, lögum um viðskiptabanka og sparisjóði eða
                        lögum um lánastofnanir aðrar en viðskiptabanka og
                        sparisjóði;
                d.
                        verðbréfasjóða sem eru með starfsleyfi samkvæmt lögum
                        ríkis innan Evrópska efnahagssvæðisins til að bjóða
                        hlutdeildarskírteini sín út á almennum markaði og til
                        stjórnenda slíkra sjóða;
                e.
                        fjárfestingarfélaga með fastan höfuðstól sem gefa út
                        verðbréf sem skráð eru eða ganga kaupum og sölum á
                        skipulegum markaði innan Evrópska efnahagssvæðisins.

   7.
           Verðbréfasjóða og annarra fyrirtækja sem falla undir lög um
           verðbréfasjóði.
   8.
           Aðila sem hafa aðallega þá starfsemi með höndum að versla með
           hrávöru sín á milli eða við framleiðendur eða aðila sem nota
           þessar vörur í atvinnuskyni og veita eingöngu slíkum framleiðendum
           eða aðilum þjónustu á verðbréfasviði og aðeins í þeim mæli sem
           nauðsynlegt er vegna meginstarfsemi þeirra.
   9.
           Fyrirtækja sem veita þjónustu á sviði verðbréfaviðskipta sem felst
           eingöngu í viðskiptum fyrir eigin reikning á markaði fyrir
           kaupskuldbindingar eða kauprétt eða viðskiptum fyrir reikning
           annarra sem eiga aðild að þessum mörkuðum eða fyrirtækja sem gefa
           upp verð til annarra sem eiga aðild að sömu mörkuðum og sem
           uppgjörsaðilar á sömu mörkuðum ábyrgjast. Uppgjörsaðilar á sömu
           mörkuðum verða að ábyrgjast að staðið sé við samninga sem slík
           fyrirtæki gera.
   10.
           Ráðgjafar um uppbyggingu eigin fjár, stefnumótun og skyld mál og
           ráðgjafar og þjónustu varðandi samruna fyrirtækja og kaup á þeim.

                                     2. gr.
                                                       Í lögum þessum merkir:

   1.
           Verðbréfaviðskipti: Starfsemi skv. 8. og 9. gr. sem stunduð er af
           fyrirtækjum í verðbréfaþjónustu sem til þess hafa starfsleyfi
           viðskiptaráðherra.
   2.
           Fyrirtæki í verðbréfaþjónustu:

                a.
                        Verðbréfafyrirtæki sem fengið hefur leyfi
                        viðskiptaráðherra til að stunda starfsemi skv. 8.
                        gr., svo og þeir sem hafa rétt til að stunda slíka
                        starfsemi hér á landi samkvæmt lögum eða
                        alþjóðasamningum sem Ísland er aðili að.
                b.
                        Verðbréfamiðlun sem fengið hefur leyfi
                        viðskiptaráðherra til að stunda starfsemi skv. 9.
                        gr., svo og þeir sem hafa rétt til að stunda slíka
                        starfsemi hér á landi samkvæmt lögum eða
                        alþjóðasamningum sem Ísland er aðili að. Ákvæði III.
                        kafla eiga við um verðbréfamiðlun eftir því sem við
                        getur átt.

   3.
           Verðbréf:

                a.
                        Hvers konar framseljanleg kröfuréttindi til
                        peningagreiðslu eða ígildis hennar, svo og
                        framseljanleg skilríki fyrir eignarréttindum að öðru
                        en fasteign eða einstökum lausafjármunum.
                b.
                        Skilyrt skilríki til peningagreiðslu á grundvelli
                        tiltekins verðbréfs eða verðbréfa skv. a-lið.

   4.
           Almennt útboð: Sala samkynja verðbréfa sem boðin eru almenningi
           til kaups í fyrsta sinn með almennri og opinberri auglýsingu eða
           kynningu með öðrum hætti sem jafna má til opinberrar auglýsingar,
           enda séu verðbréf í sama flokki ekki skráð á skipulegum
           verðbréfamarkaði.
   5.
           Fastur rekstrarkostnaður: Rekstrargjöld að frátöldum
           fjármagnsgjöldum og óreglulegum gjöldum.
   6.
           Fjárvarsla: Þjónusta, veitt samkvæmt sérstökum samningi gegn
           endurgjaldi sem felur í sér að taka við fjármunum til
           fjárfestingar í verðbréfum eða öðrum verðmætum fyrir eigin
           reikning viðskiptamanns.
   7.
           Gistiríki: Ríki innan Evrópska efnahagssvæðisins þar sem innlent
           fyrirtæki í verðbréfaþjónustu starfrækir útibú eða veitir
           þjónustu.
   8.
           Heimaríki:

                a.
                        Ríki innan Evrópska efnahagssvæðisins þar sem
                        lögaðili, sem hefur heimild til að stunda
                        verðbréfaviðskipti hér á landi, hefur skráða
                        skrifstofu eða, hafi hann enga skráða skrifstofu í
                        samræmi við eigin landslög, það ríki þar sem hann
                        hefur aðalskrifstofu.
                b.
                        Ríki innan Evrópska efnahagssvæðisins þar sem
                        skipulegur verðbréfamarkaður hefur skráða skrifstofu
                        eða, hafi markaðurinn enga skráða skrifstofu í
                        samræmi við eigin landslög, það ríki þar sem hann
                        hefur aðalskrifstofu.

   9.
           Náin tengsl: Innbyrðis tengsl tveggja eða fleiri lögaðila sem fela
           í sér beina eða óbeina hlutdeild þessara aðila sem nemur a.m.k.
           20% af eigin fé eða atkvæðisrétti fyrirtækis. Einnig er um náin
           tengsl að ræða ef fyrrgreindir aðilar, eða dótturfélög þeirra,
           hafa vegna samninga yfirráð í fyrirtæki eða sambærileg innbyrðis
           tengsl eins eða fleiri lögaðila eða einstaklinga við fyrirtæki.
   10.
           Skipulegur verðbréfamarkaður:

                a.
                        Verðbréfaþing Íslands og hliðstæðar kauphallir innan
                        Evrópska efnahagssvæðisins.
                b.
                        Aðrir verðbréfamarkaðir innan Evrópska
                        efnahagssvæðisins þar sem verðbréf ganga kaupum og
                        sölum og sem eru opnir almenningi, starfa reglulega
                        og eru viðurkenndir með þeim hætti sem bankaeftirlit
                        Seðlabanka Íslands metur gildan.
                c.
                        Markaðir skv. a- og b-lið sem staðsettir eru í ríkjum
                        utan Evrópska efnahagssvæðisins og eru viðurkenndir
                        með þeim hætti sem bankaeftirlitið metur gildan.

   11.
           Sölutrygging: Samningur milli fyrirtækis í verðbréfaþjónustu skv.
           8. gr. og útgefanda eða eiganda verðbréfa þar sem fyrirtækið
           skuldbindur sig til þess að kaupa ákveðinn hluta eða öll verðbréf
           í tilteknu útboði innan fyrir fram ákveðinna tímamarka og á fyrir
           fram ákveðnu verði.
   12.
           Veltubók: Verðbréf sem fyrirtæki í verðbréfaþjónustu hefur eignast
           eða heldur eftir með endursölu í huga og/eða í því skyni að
           hagnast á skammtímabreytingum á markaðsvirði þessara skjala eða
           öðrum verð- eða vaxtabreytingum. Jafnframt teljast til veltubókar
           stöður í fjármálaskjölum sem verða til við samtímis skipti á
           höfuðstólsfjárhæðum, svo og fjármálasamningar sem fyrirtæki í
           verðbréfaþjónustu er aðili að í því skyni að baktryggja aðra þætti
           veltubókar. Til veltubókar teljast enn fremur áhættuþættir tengdir
           óuppgerðum og ófrágengnum viðskiptum og afleiddum skjölum sem
           verslað er með innan og utan verðbréfamarkaðar, svo og
           áhættuþættir er tengjast skuldbindingum fyrirtækis í
           verðbréfaþjónustu sem myndast vegna viðskipta með verðbréf í
           veltubók.
   13.
           Verðbréfafyrirtæki: Fyrirtæki í verðbréfaþjónustu skv. a-lið 2.
           tölul.
   14.
           Verðbréfamiðlun: Fyrirtæki í verðbréfaþjónustu skv. b-lið 2.
           tölul.
   15.
           Viðskiptavaki: Fyrirtæki í verðbréfaþjónustu skv. 8. gr. eða annar
           aðili sem til þess hefur heimild samkvæmt lögum og hefur
           skuldbundið sig formlega til að kaupa og selja fyrir eigin
           reikning tiltekin verðbréf, í því skyni að greiða fyrir því að
           markaðsverð skapist á verðbréfunum, og tilkynnt það opinberlega.
   16.
           Virkur eignarhluti: Bein eða óbein eignarhlutdeild í fyrirtæki í
           verðbréfaþjónustu sem nemur 10% eða meira af eigin fé þess eða
           atkvæðisrétti eða önnur hlutdeild sem gerir það kleift að hafa
           veruleg áhrif á stjórnun fyrirtækis sem eignarhlutdeild er í.

                                   II. kafli.
                         Leyfi til verðbréfaviðskipta.
                                     3. gr.
         Fyrirtækjum í verðbréfaþjónustu er óheimilt að hefja starfsemi, nema
                þau uppfylli skilyrði laga þessara og hafi fengið starfsleyfi
   viðskiptaráðherra. Skilyrði fyrir veitingu starfsleyfis eru sem hér segir:

   1.
           Fyrirtækið sé hlutafélag. Þó er heimilt að starfrækja
           verðbréfamiðlun skv. 9. gr. sem einkahlutafélag. Sé um að ræða
           verðbréfafyrirtæki sem stundar starfsemi skv. 8. gr. skal
           innborgað hlutafé nema a.m.k. 65 milljónum króna. Sé um að ræða
           verðbréfamiðlun sem stundar starfsemi skv. 9. gr. skal innborgað
           hlutafé nema a.m.k. 4,5 milljónum króna, sbr. þó 2. mgr. 9. gr.
           Fjárhæðir þessar skulu bundnar gengi evrópsku mynteiningarinnar
           ECU miðað við opinbert kaupgengi hennar við gildistöku laga
           þessara. Fyrirtæki í verðbréfaþjónustu er óheimilt að hefja
           starfsemi fyrr en hlutafé hefur verið greitt að fullu í reiðufé.
   2.
           Fyrirtækið hafi aðalskrifstofu hér á landi.
   3.
           Stjórnarmenn í verðbréfafyrirtæki skulu vera a.m.k. þrír en í
           verðbréfamiðlun a.m.k. tveir. Þeir skulu vera búsettir hér á
           landi, vera lögráða, hafa óflekkað mannorð, vera fjár síns ráðandi
           og mega ekki á síðustu fimm árum hafa í tengslum við
           atvinnurekstur hlotið dóm fyrir refsiverðan verknað samkvæmt
           almennum hegningarlögum eða lögum um hlutafélög, einkahlutafélög,
           bókhald, ársreikninga, gjaldþrot eða opinber gjöld. Ríkisborgarar
           þeirra ríkja sem eru aðilar að samningnum um Evrópska
           efnahagssvæðið eru undanþegnir búsetuskilyrðinu, enda séu
           viðkomandi ríkisborgarar búsettir í EES-ríki. Ráðherra er heimilt
           að veita þeim sem búsettir eru í öðrum ríkjum sömu undanþágu.
   4.
           Framkvæmdastjóri fyrirtækisins fullnægi skilyrðum 2. og 3. málsl.
           3. tölul. og hafi sótt nám í verðbréfamiðlun og lokið þar prófi
           samkvæmt prófkröfum sem settar eru í reglugerð eða öðru jafngildu
           námi að mati ráðherra.
   5.
           Endurskoðun á reikningum fyrirtækisins sé framkvæmd af löggiltum
           endurskoðanda eða endurskoðunarstofu.
   6.
           Fyrirtækið setji tryggingu fyrir tjóni sem það kann að baka
           viðskiptavinum sínum í starfsemi sinni. Nánari ákvæði um fjárhæð
           tryggingar og lágmarksskilmála að öðru leyti skulu sett með
           reglugerð.

         Jafnframt þeim skilyrðum sem fram koma í 1. mgr. er ráðherra heimilt
    að synja umsókn um starfsleyfi ef stjórnarmaður eða framkvæmdastjóri hafa
   sýnt af sér háttsemi sem gefur tilefni til að ætla að þeir misnoti aðstöðu
      sína eða ef eignarhlutur hluthafa í fyrirtæki í verðbréfaþjónustu, sbr.
    12. gr., telst ósamrýmanlegur rekstri fyrirtækisins. Sama á við ef það er
      mat bankaeftirlitsins að náin tengsl fyrirtækis í verðbréfaþjónustu við
    einstaklinga eða lögaðila geti hindrað það í eðlilegum eftirlitsaðgerðum,
   sem og ef lög eða reglur, sem um þá aðila gilda, hindra eðlilegt eftirlit.

                                     4. gr.
                Umsókn um starfsleyfi skal vera skrifleg. Henni skulu fylgja:

   1.
           Samþykktir fyrirtækisins.
   2.
           Starfsáætlun þar sem m.a. komi fram upplýsingar um eðli
           fyrirhugaðrar starfsemi skv. 8. og 9. gr. og skipulag viðkomandi
           fyrirtækis.
   3.
           Upplýsingar um stofnendur, hluthafa og einstaklinga eða lögaðila
           sem hafa yfir að ráða virkum eignarhlut í félaginu og hlut hvers
           þeirra um sig.
   4.
           Staðfesting á fjárhæð innborgaðs hlutafjár.
   5.
           Aðrar upplýsingar sem ráðherra ákveður.

                Áður en ákvörðun er tekin um veitingu starfsleyfis eða synjun
          umsóknar skal leitað umsagnar bankaeftirlits Seðlabanka Íslands. Sé
    fyrirtæki í verðbréfaþjónustu dótturfyrirtæki annars slíks fyrirtækis eða
              lánastofnunar sem hefur leyfi í öðru aðildarríki innan Evrópska
     efnahagssvæðisins, dótturfyrirtæki móðurfyrirtækis slíkra fyrirtækja eða
   undir stjórn sama einstaklings eða lögaðila og stjórnar slíkum fyrirtækjum
      skal jafnframt leitað umsagnar lögbærra yfirvalda í hlutaðeigandi ríki.
        Óheimilt er að veita starfsleyfi sem eingöngu tekur til þjónustu skv.
                                                             2. tölul. 8. gr.

                                     5. gr.
          Ákvörðun ráðherra um umsókn um starfsleyfi skal tilkynna umsækjanda
    skriflega svo fljótt sem unnt er og eigi síðar en þremur mánuðum eftir að
                                              fullbúin umsókn barst ráðherra.
                                      Synjun ráðherra á umsókn skal rökstudd.

                                     6. gr.
          Heimilt er fyrirtæki í verðbréfaþjónustu að hefja starfsemi þegar í
                    stað eftir að ráðherra hefur veitt því starfsleyfi. Ef um
     verðbréfafyrirtæki er að ræða skal í leyfinu getið þeirrar þjónustu skv.
                                       8. gr. sem starfsleyfi þess tekur til.
        Hefji leyfishafi ekki starfsemi innan tólf mánaða frá því að tilkynnt
          er um veitingu starfsleyfis fellur leyfið niður. Starfsleyfi fellur
   jafnframt niður hafi fyrirtæki í verðbréfaþjónustu ekki veitt þjónustu sem
                  því er heimilt samkvæmt lögum þessum í samfellt sex mánuði.

                                  III. kafli.
              Réttindi og skyldur fyrirtækja í verðbréfaþjónustu.
                                     7. gr.
          Fyrirtækjum í verðbréfaþjónustu er skylt og einum heimilt, nema lög
      ákveði annað, að nota í firma sínu eða til nánari skýringar á starfsemi
           sinni orðin verðbréfafyrirtæki eða verðbréfamiðlun ein sér eða
                                        samtengd öðrum orðum, sbr. þó 45. gr.

                                     8. gr.
              Verðbréfafyrirtækjum er heimilt að hafa með höndum eftirfarandi
                             starfsemi í tengslum við viðskipti með verðbréf:

   1.
           Þjónusta:

                a.
                        Móttaka og miðlun fyrirmæla frá viðskiptavinum um
                        eitt eða fleiri verðbréf og framkvæmd slíkra
                        fyrirmæla fyrir reikning þriðja aðila.
                b.
                        Viðskipti með verðbréf fyrir eigin reikning.
                c.
                        Stjórnun fjárfestingarsamvals, samkvæmt umboði
                        fjárfesta, sem miðast við einstaka viðskiptamenn, svo
                        fremi um sé að ræða eitt eða fleiri verðbréf.
                d.
                        Sölutrygging í tengslum við útgáfur eins eða fleiri
                        verðbréfa eða markaðssetning slíkra útgáfna.

   2.
           Viðbótarþjónusta:

                a.
                        Varsla og stjórnun í tengslum við eitt eða fleiri
                        verðbréf.
                b.
                        Öryggisvarsla fjár.
                c.
                        Veiting lánsheimilda, ábyrgða eða lána til fjárfestis
                        þannig að hann geti átt viðskipti með eitt eða fleiri
                        verðbréf ef verðbréfafyrirtæki sem veitir
                        lánsheimildina eða lánið annast viðskiptin.
                d.
                        Ráðgjöf til fyrirtækja um uppbyggingu eigin fjár,
                        stefnumótun og skyld mál og ráðgjöf og þjónusta
                        varðandi samruna fyrirtækja og kaup á þeim.
                e.
                        Þjónusta í tengslum við sölutryggingu.
                f.
                        Fjárfestingarráðgjöf varðandi eitt eða fleiri
                        verðbréf.
                g.
                        Gjaldeyrisþjónusta ef umrædd viðskipti eru liður í
                        fjárfestingarþjónustu.
                h.
                        Fræðsla og kynning á verðbréfaviðskiptum.

                                     9. gr.
                Verðbréfamiðlun er eingöngu heimilt að annast milligöngu gegn
                 endurgjaldi um kaup eða sölu verðbréfa og sérfræðiráðgjöf um
          verðbréfaviðskipti. Verðbréfamiðlun er einungis heimilt að taka við
    fjármunum eða verðbréfum viðskiptavina í starfsemi sinni um skamman tíma,
       enda sé slíkt nauðsynlegt til að ljúka viðskiptum sem fyrirtækið hefur
                                                        annast milligöngu um.
        Verðbréfamiðlun er heimilt að eiga viðskipti með verðbréf fyrir eigin
   reikning, enda nemi innborgað hlutafé a.m.k. 10 milljónum króna og þess sé
                getið í starfsleyfi. Heildarmarkaðsvirði þeirra verðbréfa sem
       verðbréfamiðlun er heimilt að varðveita fyrir eigin reikning skal ekki
    fara yfir 15% af stofnfé en um starfsheimildir verðbréfamiðlunar samkvæmt
          þessari málsgrein, svo sem innan hvaða tímamarka slík viðskipti eru
              heimil, skal setja nánari ákvæði í reglugerð að fenginni umsögn
                                           bankaeftirlits Seðlabanka Íslands.

                                    10. gr.
         Fyrirtækjum í verðbréfaþjónustu er óheimilt að annast aðra starfsemi
     en um getur í 8. eða 9. gr. Öðrum aðilum er óheimilt að annast starfsemi
    sem um getur í 1. tölul. 8. gr. og 9. gr., nema lög ákveði annað, sbr. þó
                                                                      43. gr.

                                    11. gr.
         Fyrirtækjum í verðbréfaþjónustu er heimilt að starfrækja útibú, enda
          uppfylli daglegur stjórnandi þess skilyrði 4. tölul. 1. mgr. 3. gr.
        Tilkynna skal bankaeftirliti Seðlabanka Íslands fyrir fram um stofnun
                                                                      útibús.

                                    12. gr.
              Hluthafar í fyrirtæki í verðbréfaþjónustu sem eiga eða hyggjast
                 eignast virkan eignarhlut í viðkomandi félagi skulu tilkynna
       bankaeftirlitinu það fyrir fram og greina frá hver eignarhlutur þeirra
     muni verða. Einnig skulu þeir tilkynna það bankaeftirlitinu hyggist þeir
       auka hlutafjáreign sína svo mikið að eignarhlutir þeirra í fyrirtæki í
   verðbréfaþjónustu, eða samsvarandi réttur til meðferðar atkvæða, nemi 20%,
             33% eða 50% eða svo stórum hluta að viðkomandi félag verði talið
                              dótturfyrirtæki fyrirtækis í verðbréfaþjónustu.
                Ráðherra getur, að fenginni tillögu bankaeftirlitsins, synjað
   hluthafa um að eignast hlut eða um rétt til meðferðar atkvæða skv. 1. mgr.
      telji hann viðkomandi ekki hæfan til þess með tilliti til heilbrigðs og
    trausts reksturs fyrirtækis í verðbréfaþjónustu. Rökstudd synjun ráðherra
            skal hafa borist fyrirtækinu innan eins mánaðar frá þeim degi sem
                              tilkynning skv. 1. mgr. barst bankaeftirlitinu.
         Sé um að ræða aukningu á eignarhlut skv. 1. mgr. er ráðherra heimilt
           að kveða á um hvenær henni skuli í síðasta lagi hafa verið hrint í
                             framkvæmd, enda hafi aukningu ekki verið hafnað.
                     Hyggist hluthafi, sem á virkan eignarhluta í fyrirtæki í
           verðbréfaþjónustu, draga úr hlutafjáreign sinni skal hann tilkynna
        bankaeftirlitinu það fyrir fram og einnig hver eignarhlutur hans muni
   verða. Fari eignarhlutur niður fyrir 20%, 33%, 50% eða minnki svo mikið að
      fyrirtæki í verðbréfaþjónustu hætti að vera dótturfyrirtæki viðkomandi,
                                      sbr. 1. mgr., skal það einnig tilkynnt.
           Fái fyrirtæki í verðbréfaþjónustu vitneskju um öflun eða ráðstöfun
       eignarhluta í hlutaðeigandi félagi sem veldur því að eignarhlutar fara
      yfir eða undir mörk sem tilgreind eru í 1. og 4. mgr. skal það tilkynnt
        bankaeftirlitinu án ástæðulauss dráttar. Einnig skal bankaeftirlitinu
    tilkynnt eigi sjaldnar en einu sinni á ári um þá hluthafa sem eiga virkan
    eignarhlut í fyrirtæki í verðbréfaþjónustu og hve stór eignarhlutur hvers
                                                                   um sig er.

                                    13. gr.
         Fari hluthafi, sem á svo stóran hlut í fyrirtæki í verðbréfaþjónustu
   sem segir í 1. mgr. 12. gr., þannig með hlut sinn að skaði heilbrigðan eða
           traustan rekstur fyrirtækisins getur ráðherra, að fenginni tillögu
      bankaeftirlitsins, ákveðið að hlut þessum fylgi ekki atkvæðisréttur eða
                    lagt fyrir fyrirtækið að grípa til viðeigandi ráðstafana.
            Ráðherra getur, að fenginni tillögu bankaeftirlitsins, ákveðið að
            eignarhlutum í fyrirtæki í verðbréfaþjónustu, sem ekki hafa verið
       tilkynntir fyrir fram skv. 1. mgr. 12. gr., fylgi ekki atkvæðisréttur.
      Synji ráðherra ekki viðkomandi hluthafa um að eignast hlut eða auka við
      hann fá hlutir atkvæðisrétt að nýju. Ákvörðun ráðherra um að eignarhlut
     fylgi ekki atkvæðisréttur skal tilkynnt hlutaskrá viðkomandi fyrirtækis.
       Jafnframt skal tilkynna hlutaskrá fyrirtækis í verðbréfaþjónustu verði
                                   atkvæðisréttur eignarhluta virkur að nýju.
               Hafi ráðherra ákveðið skv. 1. eða 2. mgr. að hlutum fylgi ekki
        atkvæðisréttur skulu þeir hlutir ekki teknir með við útreikning á því
             fyrir hve mikinn hluta atkvæða mætt hafi verið á hluthafafundum.

                                    14. gr.
          Eignist fyrirtæki í verðbréfaþjónustu, eða móðurfyrirtæki þess, með
   starfsleyfi í öðru ríki innan Evrópska efnahagssvæðisins eða einstaklingur
               sem ræður yfir slíku fyrirtæki virkan eignarhlut í fyrirtæki í
      verðbréfaþjónustu hér á landi skal það tilkynnt bankaeftirlitinu. Verði
         síðastnefnda fyrirtækið dótturfyrirtæki hlutaðeigandi eða undir hans
       stjórn skal mat á eignarhlut framkvæmt í samráði við lögbær yfirvöld í
                                               heimaríki hlutaðeigandi aðila.
           Ákvæði 1. mgr. eiga einnig við ef aðilar sem þar getur auka virkan
       eignarhlut sinn í fyrirtæki í verðbréfaþjónustu þannig að eignarhlutur
                þeirra nemi 20%, 33% eða 50% eða svo miklu að fyrirtækið yrði
                                                      dótturfyrirtæki þeirra.

                                    15. gr.
                Fyrirtæki í verðbréfaþjónustu skulu kappkosta að gæta fyllstu
     óhlutdrægni gagnvart viðskiptamönnum sínum í starfsemi sinni og ber þeim
      ávallt að haga störfum sínum þannig að viðskiptamenn njóti jafnræðis um
        upplýsingar, verð og önnur viðskiptakjör í verðbréfaviðskiptum. Skulu
              viðskiptamönnum, að teknu tilliti til þekkingar þeirra, veittar
               greinargóðar upplýsingar um þá kosti sem þeim standa til boða.
                     Í auglýsingum og annarri kynningarstarfsemi fyrirtækja í
             verðbréfaþjónustu skal þess gætt að fram komi réttar og nákvæmar
                          upplýsingar um starfsemi og þjónustu fyrirtækjanna.

                                    16. gr.
           Fyrirtæki í verðbréfaþjónustu skulu kunngera viðskiptamönnum sínum
            fyrir fram hvaða þóknun þau muni áskilja sér fyrir þjónustu sína.
        Breytingar á þóknun skal tilkynna viðskiptavinum með nægum fyrirvara.
           Fyrirtæki í verðbréfaþjónustu skulu hafa aðgengilegar á starfsstöð
       sinni upplýsingar um hvaða rétt viðskiptamenn þeirra kunni að eiga til
                bóta vegna tjóns sem þeir verða fyrir vegna viðskipta á vegum
                                                               fyrirtækjanna.

                                    17. gr.
        Taki fyrirtæki í verðbréfaþjónustu að sér þjónustu sem því er heimilt
            samkvæmt lögum þessum skal, eftir því sem við á, gerður sérstakur
       samningur milli fyrirtækisins og viðskiptamanns þess þar sem m.a. skal
                               kveðið á um réttindi og skyldur samningsaðila.

                                    18. gr.
          Fyrirtækjum í verðbréfaþjónustu er óheimilt að annast milligöngu um
     verðbréfaviðskipti hafi starfsmenn þeirra vitneskju um eða ástæðu til að
     ætla að viðskiptin grundvallist á upplýsingum skv. 2. mgr. 26. gr., sbr.
                                      þó 2. tölul. 1. mgr. og 2. mgr. 27. gr.

                                    19. gr.
            Fyrirtæki í verðbréfaþjónustu skal halda fjármunum viðskiptamanna
              tryggilega aðgreindum frá eignum fyrirtækisins. Skulu fjármunir
   viðskiptamanns varðveittir á sérstökum nafnskráðum reikningi og verðbréf í
                                   hans eigu varðveitt með tryggilegum hætti.
             Fyrirtæki í verðbréfaþjónustu er heimilt að framselja verðbréf í
   nafni viðskiptamanns síns hafi fyrirtækið fengið til þess skriflegt umboð.
           Í framsalsáritun ber að geta þess að verðbréf sé framselt samkvæmt
        varðveittu umboði og ber fyrirtækinu að varðveita umboð svo lengi sem
    réttindi eru byggð á verðbréfi sem framselt hefur verið með þessum hætti.
      Skylt er að láta kaupanda verðbréfs í té samrit umboðsins krefjist hann
         þess. Þó er verðbréfafyrirtæki, sem býður upp á vörslu skv. a-lið 2.
        tölul. 8. gr., heimilt að varðveita framsalsáritanir í sérstakri skrá
    meðan verðbréfið er í vörslu þess, enda séu framsalsáritanir færðar inn á
      bréfið þegar það hverfur úr vörslu fyrirtækisins. Fyrirtæki, sem hyggst
    nýta sér þessa heimild, ber að afla sér samþykkis bankaeftirlitsins fyrir
                   fyrirkomulagi vörslu og því upplýsingakerfi sem á að nota.
          Sá sem veitt hefur fyrirtæki í verðbréfaþjónustu umboð skv. 2. mgr.
           getur ekki beint kröfum að framsalshafa með stoð í heimildarskorti
              fyrirtækisins, nema umboð þess til framsals hafi sýnilega verið
                                                               ófullnægjandi.
        Framsalsáritun fyrirtækis í verðbréfaþjónustu skv. 2. mgr. telst ekki
       slíta framsalsröð þótt umboð til fyrirtækisins fylgi ekki verðbréfinu.

                                    20. gr.
        Almennt útboð verðbréfa, annarra en ríkisskuldabréfa, skuldabréfa með
                   ríkisábyrgð og ríkisvíxla, skal fara fram fyrir milligöngu
          verðbréfafyrirtækja skv. 8. gr. eða annarra aðila sem til þess hafa
    heimild í lögum. Almennt útboð verðbréfa skal tilkynna til Verðbréfaþings
        Íslands eigi síðar en viku fyrir upphaf sölu ásamt upplýsingum um öll
                    helstu einkenni útboðsins í samræmi við reglur sem stjórn
            Verðbréfaþingsins setur um gerð útboðsgagna og aðdraganda útboðs.
                Seðlabanki Íslands getur sett nánari reglur um fyrsta söludag
        einstakra almennra útboða í því skyni að draga úr sveiflum í framboði
                                       nýrra verðbréfa á verðbréfamarkaðinum.
                Við lok sölu eða í lok hvers ársfjórðungs, sé hann fyrr, skal
   verðbréfafyrirtæki eða annar aðili, sem hefur milligöngu um almennt útboð,
        tilkynna Verðbréfaþinginu um heildarsölu verðbréfa í almennu útboði á
      nafnverði og markaðsverði samkvæmt bestu fáanlegum upplýsingum og í lok
      hvers árs skal enn fremur tilkynna um útistandandi eftirstöðvar almenns
         útboðs. Verðbréfaþingið skal birta reglulega upplýsingar um verðbréf
                                                      samkvæmt þessari grein.

                                    21. gr.
        Fyrirtæki í verðbréfaþjónustu skal vegna eigin viðskipta með verðbréf
      sem því eru falin til sölu og vegna viðskipta eigenda þess, stjórnenda,
                         starfsmanna og maka þeirra gæta eftirtalinna atriða:

   1.
           að ýtrustu hagsmuna ótengdra viðskiptavina sé gætt,
   2.
           að fullur trúnaður ríki gagnvart ótengdum viðskiptavinum,
   3.
           að viðskiptin séu sérstaklega skráð,
   4.
           að stjórn fyrirtækisins fái kerfisbundnar upplýsingar um
           viðskiptin og staðfesti þau.

              Fyrirtæki í verðbréfaþjónustu skulu setja sér verklagsreglur um
          viðskipti skv. 1. mgr. og skulu þær staðfestar af bankaeftirlitinu.

                                    22. gr.
        Fyrirtæki í verðbréfaþjónustu geta veitt viðskiptaaðila lán og gengið
   í ábyrgðir vegna verðbréfaviðskipta sem þeim er heimilt að annast samkvæmt
                                                                lögum þessum.
            Heildarskuldbindingar fyrirtækja í verðbréfaþjónustu skv. 1. mgr.
     skulu vera innan þeirra marka sem um getur í reglum er ráðherra setur að
   fengnum tillögum bankaeftirlitsins um hámark lána og ábyrgða til einstakra
                               viðskiptamanna eða fjárhagslega tengdra aðila.

                                    23. gr.
                  Fyrirtæki í verðbréfaþjónustu er því aðeins heimilt að vera
    meðeigandi eða þátttakandi í annarri atvinnustarfsemi að slík þátttaka sé
        í eðlilegum tengslum við starfsemi fyrirtækisins og hafi ekki áhrif á
                                       óhlutdrægni þess, sbr. 1. mgr. 15. gr.

                                    24. gr.
         Framkvæmdastjóra fyrirtækis í verðbréfaþjónustu er óheimilt að sitja
      í stjórn atvinnufyrirtækja eða taka þátt í atvinnurekstri að öðru leyti
     nema að fengnu leyfi stjórnar. Eignarhlutur í fyrirtæki telst þátttaka í
      atvinnurekstri, nema um sé að ræða óverulegan hlut sem ekki veitir bein
                                                       áhrif á stjórnun þess.
           Um heimildir annarra starfsmanna fyrirtækisins varðandi þau atriði
     sem í 1. mgr. greinir fer eftir reglum sem stjórn fyrirtækisins setur og
                                                  bankaeftirlitið staðfestir.

                                    25. gr.
           Verðbréfafyrirtæki skulu undanþegin stimpilgjöldum á lánum sem þau
                                                                        taka.

                                   IV. kafli.
                          Meðferð trúnaðarupplýsinga.
                                    26. gr.
             Ákvæði þessa kafla taka til verðbréfa sem eru skráð á skipulegum
                                                            verðbréfamarkaði.
                  Með trúnaðarupplýsingum er átt við upplýsingar um útgefanda
        verðbréfa, verðbréfin sjálf eða önnur atriði sem ekki hafa verið gerð
        opinber en eru líkleg til að hafa áhrif á markaðsverð verðbréfanna ef
    opinber væru. Upplýsingar teljast opinberar þegar þeim hefur verið miðlað
   á verðbréfamarkaðinum með almennum og viðurkenndum hætti. Tilkynningar til
       Verðbréfaþings Íslands teljast opinberar þegar þeim hefur verið miðlað
                                   þangað, sbr. lög um Verðbréfaþing Íslands.

                                    27. gr.
          Aðila, sem býr yfir eða hefur aðgang að trúnaðarupplýsingum skv. 2.
   mgr. 26. gr. vegna eignaraðildar, aðildar að stjórn, rekstri eða eftirliti
     á vegum útgefanda verðbréfa eða vegna starfs síns, stöðu eða skyldna, er
                                                                 óheimilt að:

   1.
           nýta sér upplýsingarnar, beint eða óbeint, til öflunar eða
           ráðstöfunar verðbréfanna sjálfum sér eða öðrum til hagsbóta,
   2.
           láta þriðja aðila upplýsingarnar í té, nema það sé gert í eðlilegu
           sambandi við starf, stöðu eða skyldur þess sem upplýsingarnar
           veitir,
   3.
           ráðleggja þriðja aðila á grundvelli upplýsinganna að afla
           verðbréfa eða ráðstafa þeim eða hvetja að öðru leyti til viðskipta
           með verðbréfin.

           Ákvæði 1. mgr. á ekki við um viðskipti fullvalda ríkis, seðlabanka
   þess eða aðila sem annast viðskipti fyrir þeirra hönd, enda séu viðskiptin
           liður í stefnu hlutaðeigandi ríkis í peningamálum, gengismálum eða
                                                                   lánasýslu.

                                    28. gr.
        Öðrum aðilum en um getur í 1. mgr. 27. gr., sem hlotið hafa vitneskju
       um trúnaðarupplýsingar, er óheimilt að nýta þær með þeim hætti sem þar
   segir, enda hafi þeir vitað eða mátt vita hvers eðlis upplýsingarnar voru.

                                    29. gr.
              Ákvæði 27. og 28. gr. ná einnig til lögaðila og taka til þeirra
         einstaklinga sem taka þátt í ákvörðun um að fara með viðskipti fyrir
                                                         reikning lögaðilans.

                                    30. gr.
        Óheimilt er einstaklingum eða lögaðilum að taka þátt í, stuðla að eða
    hvetja til viðskipta með verðbréf eða annarra aðgerða í því skyni að gefa
      ranga mynd af umfangi viðskipta með tiltekin verðbréf eða hafa óeðlileg
                       eða óhæfileg áhrif á verðmyndun í verðbréfaviðskiptum.

                                    31. gr.
          Útgefendur verðbréfa skulu setja eigin reglur í því skyni að hindra
      að trúnaðarupplýsingar berist til annarra en þeirra sem þarfnast þeirra
                                                          vegna starfa sinna.
           Stjórnvöld og aðrir aðilar, sem fá reglulega trúnaðarupplýsingar í
                         starfsemi sinni, skulu setja sér reglur skv. 1. mgr.

                                   V. kafli.
                    Eigið fé fyrirtækja í verðbréfaþjónustu.
                                    32. gr.
           Eigið fé fyrirtækis í verðbréfaþjónustu, eins og það er skilgreint
      skv. 2. mgr., skal á hverjum tíma eigi nema lægri fjárhæð en sem svarar
            til 8% af áhættugrunni. Áhættugrunnur skal metinn með tilliti til
    heildareigna, liða utan efnahagsreiknings, gengisáhættu og áhættu annarra
      liða með markaðsáhættu samkvæmt nánari reglum um mat á áhættugrunni til
          útreiknings á eiginfjárhlutfalli fyrirtækja í verðbréfaþjónustu sem
   Seðlabanki Íslands setur. Eiginfjárkrafan skv. 1. málsl. skal einnig gilda
         um samstæðureikning, nema bankaeftirlitið heimili undanþágu frá því.
               Við útreikning á eiginfjárhlutfalli skv. 1. mgr. skal eigið fé
              samsett af þremur þáttum, eiginfjárþætti A, eiginfjárþætti B og
   eiginfjárþætti C, og frádráttarliðum skv. 33. gr. Eftirfarandi takmarkanir
                                            gilda um einstaka eiginfjárþætti:

   1.
           Eiginfjárþáttur A skal nema að lágmarki helmingi eigin fjár fyrir
           frádrátt skv. 33. gr.
   2.
           Eiginfjárþáttur B má hæst nema 50% af eiginfjárþætti A.
   3.
           Eiginfjárþáttur C má hæst nema 50% af eiginfjárþætti A. Jafnframt
           má eiginfjárþáttur C hæst nema 4,8% af reiknuðum áhættugrunni
           fyrirtækisins vegna markaðsáhættu liða í veltubók og gengisáhættu.

                                                Eiginfjárþáttur A telst vera:

   1.
           Innborgað hlutafé.
   2.
           Varasjóðir, yfirverðsreikningur hlutafjár og óráðstafað eigið fé
           að frádregnu tapi ársins.
   3.
           Endurmatsreikningur samkvæmt verðbólgureikningsskilum.
   4.
           Frá eiginfjárþætti A skal draga eigin hlutabréf, viðskiptavild og
           aðrar óáþreifanlegar eignir, svo og áfallnar ófærðar
           skattskuldbindingar sem rýra möguleika fyrirtækisins til að mæta
           tapi.

                                                Eiginfjárþáttur B telst vera:

   1.
           Víkjandi lán sem fyrirtæki í verðbréfaþjónustu tekur gegn útgáfu
           sérstakrar skuldaviðurkenningar þar sem skýrt er kveðið á um að
           endurgreiðslutími lánsins sé eigi skemmri en fimm ár og að við
           gjaldþrot hlutaðeigandi fyrirtækis eða slit þess fáist það
           endurgreitt á eftir öllum öðrum kröfum á hendur fyrirtækinu en
           endurgreiðslu hlutafjár. Þegar fimm ár eru eftir af lánstímanum
           skal lánið reiknast niður um 20% fyrir hvert ár sem líður af
           þessum fimm árum. Sé um að ræða lán sem greiðist niður með
           afborgunum á lánstímanum skal reikna eftirstöðvar hvers árs niður
           á sambærilegan hátt.
   2.
           Endurmatsreikningur, annar en gert er ráð fyrir í eiginfjárþætti
           A.

                Eiginfjárþáttur C telst vera víkjandi lán til skamms tíma sem
                   fyrirtæki í verðbréfaþjónustu tekur gegn útgáfu sérstakrar
       skuldaviðurkenningar þar sem skýrt er kveðið á um að endurgreiðslutími
          lánsins sé eigi skemmri en tvö ár og að við gjaldþrot hlutaðeigandi
    fyrirtækis eða slit þess fáist það endurgreitt á eftir öllum öðrum kröfum
     á hendur fyrirtækinu en endurgreiðslu hlutafjár. Jafnframt skal kveðið á
             um að óheimilt sé að greiða af láninu eða greiða af því vexti ef
             eiginfjárhlutfall hlutaðeigandi fyrirtækis er lægra en 8% eða ef
                    endurgreiðsla höfuðstóls eða greiðsla vaxta veldur því að
    eiginfjárhlutfallið fer niður fyrir 8%. Tilkynna skal bankaeftirlitinu ef
     slík greiðsla veldur því að eiginfjárhlutfallið fer niður fyrir 10%. Við
    mat á eiginfjárþætti C getur bankaeftirlitið jafnframt heimilað einstökum
       fyrirtækjum að tekið sé tillit til hagnaðar af veltubókarviðskiptum að
   frádreginni fyrirsjáanlegri gjaldfærslu eða arði og að frádregnu nettótapi
              af annarri starfsemi, enda sé engin þessara fjárhæða meðtalin í
                                                            eiginfjárþætti A.
               Bankaeftirlitið getur veitt heimild til að flýta endurgreiðslu
            víkjandi lána æski lánveitandi þess, enda hafi slíkt ekki áhrif á
                           viðunandi eiginfjárstöðu hlutaðeigandi fyrirtækis.
                     Þrátt fyrir ákvæði 1.5. mgr. skal eigið fé fyrirtækis í
         verðbréfaþjónustu aldrei nema lægri fjárhæð en sem svarar til 25% af
          föstum rekstrarkostnaði síðasta reikningsárs. Bankaeftirlitið getur
    heimilað undanþágu frá þessari kröfu ef grundvallarbreyting hefur orðið á
               starfsemi félagsins milli ára. Á fyrsta starfsári fyrirtækis í
   verðbréfaþjónustu skal eigið fé þess ekki nema lægri fjárhæð en sem svarar
     til 25% af föstum rekstrarkostnaði samkvæmt rekstraráætlun starfsársins.
                     Bankaeftirlitið getur krafist þess að gerð sé breyting á
        rekstraráætluninni ef það telur að hún gefi ekki rétta mynd af þeirri
                                                 starfsemi sem fyrirhuguð er.
          Fyrirtæki í verðbréfaþjónustu skal á hverjum tíma hafa yfir að ráða
   tryggu eftirlitskerfi með áhættum, þar með talinni vaxtaáhættu, í tengslum
     við öll viðskipti sín. Bankaeftirlitið getur sett leiðbeinandi reglur um
              eftirlitskerfi vegna áhættuþátta í starfsemi slíkra fyrirtækja.
        Ráðherra er heimilt að fengnum tillögum bankaeftirlitsins að ákveða í
   reglugerð að aðrir liðir en greindir eru í 3.5. mgr. teljist með eigin fé
                                              fyrirtækis í verðbréfaþjónustu.

                                    33. gr.
                 Frá eigin fé skv. 2. mgr. 32. gr. skal draga bókfært virði á
     eignarhlutum fyrirtækis í verðbréfaþjónustu í félögum og fyrirtækjum sem
           það kann að eignast með heimild í 23. gr. Jafnframt skal draga frá
    víkjandi lán sem fyrirtæki í verðbréfaþjónustu hefur veitt slíkum félögum
    eða fyrirtækjum. Frádráttur skal vera í samræmi við eftirfarandi ákvæði í
                                                                1.3. tölul.:

   1.
           Eignarhlutur í félögum þar sem eignarhlutir hlutaðeigandi
           fyrirtækis í verðbréfaþjónustu nema meira en 10% af hlutafé
           viðkomandi félaga. Enn fremur víkjandi lán hjá sömu félögum.
   2.
           Eignarhlutur í félagi sem fyrirtæki í verðbréfaþjónustu hefur
           eignast tímabundið vegna endurskipulagningar þess félags skal ekki
           dragast frá.
   3.
           Eignarhlutur í félögum þar sem eignarhlutur fyrirtækis í
           verðbréfaþjónustu nemur allt að 10% af hlutafé viðkomandi félaga.
           Frádrátturinn takmarkast við þá heildarfjárhæð eignarhluta og
           víkjandi lána sem er umfram 10% af eigin fé fyrirtækisins eins og
           það er reiknað skv. 2. mgr. 32. gr. fyrir frádrátt samkvæmt
           þessari grein.

                                   VI. kafli.
                         Ársreikningar og endurskoðun.
                                    34. gr.
        Stjórn og framkvæmdastjóri fyrirtækis í verðbréfaþjónustu skulu semja
             ársreikning fyrir hvert reikningsár í samræmi við ákvæði laga og
                samþykkta. Ársreikningur skal hafa að geyma rekstrarreikning,
    efnahagsreikning, fjárstreymisyfirlit og skýringar. Enn fremur skal semja
        skýrslu stjórnar. Ársreikningur og skýrsla stjórnar mynda eina heild.
                                   Reikningsár fyrirtækjanna er almanaksárið.
         Ársreikningur skal undirritaður af stjórn og framkvæmdastjóra. Telji
   stjórnarmaður eða framkvæmdastjóri að ekki skuli samþykkja ársreikning eða
     hefur mótbárur fram að færa gegn ársreikningi skal hann gera grein fyrir
                                                          því í áritun sinni.
         Framsetning ársreiknings skal vera með skýrum hætti og í samræmi við
                   ákvæði laga þessara og reglna settra samkvæmt þeim og góða
          reikningsskilavenju. Ársreikningur skal gefa glögga mynd af eignum,
                      skuldum, fjárhagsstöðu og rekstrarafkomu fyrirtækisins.
                     Í skýrslu stjórnar skal koma fram yfirlit yfir starfsemi
     fyrirtækisins á árinu, svo og upplýsingar um atriði sem mikilvæg eru við
          mat á fjárhagslegri stöðu hlutaðeigandi fyrirtækis og afkomu þess á
                            rekstrarárinu og ekki koma fram í ársreikningnum.
          Bankaeftirliti Seðlabanka Íslands er heimilt að setja nánari reglur
                 um gerð ársreiknings að höfðu samráði við reikningsskilaráð.

                                    35. gr.
               Endurskoðandi skal árita ársreikning og greina frá niðurstöðum
   endurskoðunarinnar. Hann skal gefa yfirlýsingu um að ársreikningurinn hafi
        verið endurskoðaður og að hann hafi verið saminn í samræmi við ákvæði
        laga, reglna og samþykkta. Endurskoðandi skal láta í ljós álit sitt á
                      ársreikningnum og greina frá niðurstöðum að öðru leyti.
           Telji endurskoðandi að í ársreikningi séu ekki þær upplýsingar sem
            þar eiga að koma fram skal hann geta þess í áritun sinni og veita
     viðbótarupplýsingar ef þess er kostur. Ef skýrsla stjórnar hefur ekki að
             geyma þær upplýsingar sem ber að veita eða er ekki í samræmi við
   ársreikning skal endurskoðandi vekja athygli á því í áritun sinni. Að öðru
    leyti getur endurskoðandi greint frá þeim atriðum í áritun sinni sem hann
                                  telur eðlilegt að fram komi í ársreikningi.
              Verði endurskoðandi var við slíka ágalla í rekstri fyrirtækis í
     verðbréfaþjónustu að reikningar verði ekki áritaðir eða athugasemdir við
          þá gerðar, ágalla á innra eftirliti eða önnur atriði sem veikt geta
            fjárhagsstöðu fyrirtækisins til áframhaldandi reksturs, svo og ef
      endurskoðandi hefur ástæðu til að ætla að lög og reglugerðir eða reglur
    sem gilda um fyrirtækið hafi verið brotnar, skal endurskoðandi þegar gera
      stjórn þess og bankaeftirliti viðvart. Þetta á einnig við um sambærileg
     atriði sem endurskoðandi fyrirtækis í verðbréfaþjónustu fær vitneskju um
         og varða fyrirtæki í nánum tengslum við það. Ákvæði þessarar greinar
          brjóta ekki í bága við þagnarskyldu endurskoðenda skv. 56. gr. laga
                                            þessara eða ákvæðum annarra laga.

                                    36. gr.
             Endurskoðaður ársreikningur fyrirtækis í verðbréfaþjónustu ásamt
             skýrslu stjórnar skal sendur bankaeftirlitinu innan tíu daga frá
      undirritun stjórnar og framkvæmdastjóra en eigi síðar en þremur mánuðum
     eftir lok reikningsárs. Jafnframt er fyrirtæki í verðbréfaþjónustu skylt
     að láta Seðlabanka Íslands í té þær upplýsingar sem hann þarf á að halda
              vegna hagskýrslugerðar, sbr. ákvæði laga um Seðlabanka Íslands.
             Upplýsingar þessar skulu vera í aðgengilegu formi og taka mið af
                     upplýsingakerfi viðkomandi fyrirtækis eins og kostur er.

                                    37. gr.
              Hafi stjórn eða framkvæmdastjóri fyrirtækis í verðbréfaþjónustu
    ástæðu til að ætla að eigið fé þess sé undir því lágmarki sem kveðið er á
    um í 32. gr. ber þeim að tilkynna það bankaeftirlitinu. Sambærileg skylda
      hvílir á endurskoðanda hlutaðeigandi fyrirtækis hafi hann ástæðu til að
           ætla að stjórnendur þess hafi ekki rækt skyldu sína skv. 1. málsl.
                                                        þessarar málsgreinar.
          Ef bankaeftirlitinu berst tilkynning skv. 1. mgr. eða telur af öðru
     tilefni ástæðu til að ætla að eigið fé fyrirtækis í verðbréfaþjónustu sé
       undir því lágmarki sem kveðið er á um í 32. gr. skal það krefja stjórn
      fyrirtækisins þegar í stað um reikningsuppgjör sem henni ber að afhenda
                                                       innan hæfilegs frests.
                   Komi fram í reikningsuppgjöri að hætti 2. mgr. að eigið fé
   fyrirtækisins fullnægi ekki ákvæðum 32. gr. skal stjórn þess án tafar boða
         til fundar hluthafa til ákvörðunar og afhenda síðan bankaeftirlitinu
     greinargerð þar sem fram kemur til hverra ráðstafana hún hyggst grípa af
       þessu tilefni. Skal bankaeftirlitið þegar afhenda ráðherra endurskoðað
   reikningsuppgjör og greinargerð stjórnar fyrirtækisins ásamt umsögn sinni.
             Þegar ráðherra hafa borist gögn skv. 3. mgr. er honum heimilt að
    veita hlutaðeigandi fyrirtæki frest í allt að sex mánuði til þess að auka
         eigið fé að lágmarki skv. 32. gr. Séu til þess ríkar ástæður að mati
    ráðherra er honum heimilt að framlengja þennan frest í allt að sex mánuði
                                                                til viðbótar.

                                    38. gr.
               Bankaeftirlitið getur látið framkvæma sérstaka endurskoðun hjá
     fyrirtæki í verðbréfaþjónustu og ráðið til þess löggiltan endurskoðanda.
             Bankaeftirlitinu er heimilt að láta hlutaðeigandi fyrirtæki bera
                                            kostnaðinn af slíkri endurskoðun.

                                  VII. kafli.
          Starfsemi innlendra fyrirtækja í verðbréfaþjónustu erlendis.
                                    39. gr.
                   Fyrirtæki í verðbréfaþjónustu, sem hlotið hafa starfsleyfi
       viðskiptaráðherra skv. 3. gr. og hyggjast starfrækja útibú í öðru ríki
          innan Evrópska efnahagssvæðisins, skulu tilkynna það bankaeftirliti
       Seðlabanka Íslands. Tilkynningu skulu fylgja eftirfarandi upplýsingar:

   1.
           í hvaða ríki fyrirhugað sé að stofna útibú,
   2.
           lýsing á skipulagi útibúsins og fyrirhugaðri starfsemi,
   3.
           heimilisfang útibúsins,
   4.
           nöfn stjórnenda þess.

         Eigi síðar en þremur mánuðum eftir að bankaeftirlitið hefur móttekið
            upplýsingar skv. 1. mgr. skal það senda staðfestingu til lögbærra
              yfirvalda gistiríkis á að fyrirhuguð starfsemi sé í samræmi við
     starfsleyfi fyrirtækisins. Jafnframt skal bankaeftirlitið senda lögbærum
          yfirvöldum gistiríkis nákvæmar upplýsingar um bótakerfi sem verndar
   viðskiptavini útibúsins. Hlutaðeigandi fyrirtæki skal samtímis tilkynnt að
                                framangreindar upplýsingar hafi verið sendar.
          Bankaeftirlitið getur hafnað beiðni um að senda upplýsingar skv. 2.
         mgr. telji það ástæðu til að efast um að stjórnunarleg uppbygging og
       fjárhagsstaða fyrirtækisins sé nægilega traust til að réttlæta stofnun
      útibús skv. 1. mgr. Fyrirtækinu skal tilkynnt afstaða bankaeftirlitsins
          svo fljótt sem auðið er og eigi síðar en þremur mánuðum frá móttöku
                                                      upplýsinga skv. 1. mgr.
              Fyrirtæki í verðbréfaþjónustu skal tilkynna bankaeftirlitinu og
   lögbærum yfirvöldum þess ríkis þar sem það starfrækir útibú um hverjar þær
      breytingar sem verða kunna á áður veittum upplýsingum skv. 1. mgr. eigi
   síðar en einum mánuði áður en fyrirhugaðar breytingar koma til framkvæmda.

                                    40. gr.
          Hyggist fyrirtæki í verðbréfaþjónustu veita þjónustu samkvæmt lögum
    þessum í öðru ríki innan Evrópska efnahagssvæðisins án þess að stofna þar
       útibú skal tilkynna það bankaeftirlitinu. Í tilkynningu skal koma fram
           hvaða ríki eigi í hlut og í hverju fyrirhuguð starfsemi sé fólgin.
         Eigi síðar en einum mánuði frá því að bankaeftirlitið hefur móttekið
   tilkynningu skv. 1. mgr. framsendir það upplýsingar til lögbærra yfirvalda
      í viðkomandi ríki ásamt staðfestingu á því að starfsleyfi fyrirtækisins
                                               heimili fyrirhugaða starfsemi.
            Breytingar á áður tilkynntum atriðum samkvæmt þessari grein skulu
     tilkynntar bankaeftirlitinu og lögbærum yfirvöldum viðkomandi ríkis eigi
                       síðar en einum mánuði áður en þær koma til framkvæmda.

                                    41. gr.
            Hyggist fyrirtæki í verðbréfaþjónustu hefja starfsemi í ríki utan
      Evrópska efnahagssvæðisins skal það tilkynnt bankaeftirlitinu. Sé um að
   ræða stofnun útibús skulu fylgja tilkynningu upplýsingar skv. 1.4. tölul.
      1. mgr. 39. gr. Sé um að ræða fyrirhugaða starfsemi án stofnunar útibús
    skulu upplýsingar skv. 1. mgr. 40. gr. fylgja tilkynningu. Um málsmeðferð
   að öðru leyti fer skv. 2.4. mgr. 39. gr. eða 2.3. mgr. 40. gr. eftir því
                                                                   sem við á.
              Bankaeftirlitinu er heimilt að óska frekari upplýsinga samkvæmt
                                                               þessari grein.

                                    42. gr.
            Ráðherra er heimilt að setja nánari reglur um starfsemi innlendra
                                     fyrirtækja í verðbréfaþjónustu erlendis.

                                  VIII. kafli.
         Starfsemi erlendra fyrirtækja í verbréfaþjónustu hér á landi.
                                    43. gr.
                  Erlend fyrirtæki í verðbréfaþjónustu, sem hafa staðfestu og
     starfsleyfi í öðru ríki innan Evrópska efnahagssvæðisins, geta stofnsett
          útibú hér á landi tveimur mánuðum eftir að bankaeftirlit Seðlabanka
        Íslands hefur fengið tilkynningu þess efnis frá lögbærum yfirvöldum í
    heimaríki hlutaðeigandi fyrirtækis. Útibúi er heimilt að stunda hverja þá
           starfsemi sem lög þessi taka til, enda sé hún fyrirtækinu heimil í
                                                              heimaríki þess.
         Bankaeftirlitið aflar upplýsinga frá lögbærum yfirvöldum í heimaríki
                                                    erlenda fyrirtækisins um:

   1.
           lýsingu á skipulagi fyrirtækisins og fyrirhugaðri starfsemi þess
           hér á landi,
   2.
           staðfestingu á að fyrirhuguð starfsemi sé heimiluð í heimaríki,
   3.
           heimilisfang útibúsins,
   4.
           nöfn stjórnenda,
   5.
           bótakerfi sem ætlað er að vernda viðskiptamenn útibúsins.

             Verði breytingar á áður tilkynntum upplýsingum skv. 2. mgr. skal
     fyrirtækið tilkynna þær til bankaeftirlitsins eigi síðar en einum mánuði
                                   áður en breytingarnar koma til framkvæmda.
           Ákvæði laga um hlutafélög varðandi útibú erlendra hlutafélaga eiga
                                               ekki við um útibú skv. 1. mgr.

                                    44. gr.
               Erlendum fyrirtækjum í verðbréfaþjónustu sem hafa staðfestu og
      starfsleyfi í öðru ríki innan Evrópska efnahagssvæðisins, er heimilt að
   veita þjónustu samkvæmt lögum þessum hér á landi án stofnunar útibús þegar
         bankaeftirlitið hefur fengið tilkynningu þar að lútandi frá lögbærum
    yfirvöldum í heimaríki fyrirtækisins. Heimildir til að veita þjónustu hér
   á landi samkvæmt þessu ákvæði verða þó aldrei víðtækari en starfsheimildir
                                                 fyrirtækis í heimaríki þess.
           Ráðherra er heimilt að setja nánari reglur um starfsemi fyrirtækja
                                                       sem um getur í 1. mgr.

                                    45. gr.
          Erlend fyrirtæki í verðbréfaþjónustu geta notað sama heiti og notað
      er í heimaríki þeirra. Sé hætta á að villst verði á nöfnum innlendra og
         erlendra fyrirtækja í verðbréfaþjónustu sem starfa hér á landi getur
        bankaeftirlitið farið fram á að nöfn hinna síðarnefndu verði auðkennd
                                                                 sérstaklega.

                                    46. gr.
              Ráðherra getur, að fenginni tillögu bankaeftirlitsins, heimilað
             fyrirtæki í verðbréfaþjónustu með staðfestu í ríki utan Evrópska
   efnahagssvæðisins að opna útibú hér á landi eða veita þjónustu hér á landi
   án stofnunar útibús. Skilyrði fyrir veitingu slíks leyfis er að fyrirtækið
     hafi leyfi til að stunda hliðstæða starfsemi í heimaríki sínu við þá sem
     það hyggst stunda hér á landi, sbr. 8. og 9. gr., og að starfsemi þess í
                                                heimaríkinu sé háð eftirliti.
           Ráðherra er heimilt að setja nánari reglur um starfsemi fyrirtækja
                                                       sem um getur í 1. mgr.

                                   IX. kafli.
                    Samruni fyrirtækja í verðbréfaþjónustu.
                                    47. gr.
          Um samruna fyrirtækja í verðbréfaþjónustu fer samkvæmt ákvæðum laga
        um hlutafélög eða einkahlutafélög eftir því sem við á. Jafnframt skal
         liggja fyrir samþykki ráðherra að fenginni umsögn bankaeftirlitsins.
         Starfi fyrirtæki í verðbréfaþjónustu erlendis skal tilkynna lögbærum
                                   yfirvöldum hlutaðeigandi ríkis um samruna.

                                    48. gr.
                  Við sérstakar aðstæður og að fengnu samþykki bankaeftirlits
   Seðlabanka Íslands er heimilt að við samruna tveggja eða fleiri fyrirtækja
        í verðbréfaþjónustu verði eigið fé hins sameinaða fyrirtækis lægra en
      kveðið er á um í 1. tölul. 1. mgr. 3. gr. Eigið fé má þó ekki lækka frá
          því sem það er við samruna. Fari eigið fé niður fyrir þá fjárhæð er
    bankaeftirlitinu heimilt að veita hlutaðeigandi fyrirtæki hæfilegan frest
     til úrbóta. Uppfylli fyrirtækið ekki skilyrði um eigið fé að þeim fresti
   liðnum skal starfsleyfi þess afturkallað skv. XI. kafla og því slitið skv.
                                                                    X. kafla.

                                   X. kafli.
                      Slit fyrirtækja í verðbréfaþjónustu.
                                    49. gr.
                 Um slit fyrirtækja í verðbréfaþjónustu fer samkvæmt lögum um
     gjaldþrot o.fl. og lögum um hlutafélög eða einkahlutafélög eftir því sem
                                                                       við á.
                   Slíta ber fyrirtæki í verðbréfaþjónustu ef ráðherra synjar
    fyrirtækinu um frest skv. 4. mgr. 37. gr. eða frestur samkvæmt því ákvæði
      er á enda án þess að fyrirtækinu hafi tekist að auka eigið fé fram yfir
                                     það lágmark sem kveðið er á um í 32. gr.
           Þegar skylt er að slíta fyrirtæki í verðbréfaþjónustu skv. 1. mgr.
      skal ráðherra senda héraðsdómara á varnarþingi hlutaðeigandi fyrirtækis
         kröfu um að bú þess verði tekið til skipta. Þegar héraðsdómari hefur
        kannað hvort fullnægt sé skilyrðum fyrir kröfunni skal hann kveða upp
                                      úrskurð um hvort orðið skuli við henni.
             Sé krafa skv. 3. mgr. tekin til greina skal farið með búið eftir
      fyrirmælum laga um skipti á dánarbúum o.fl. um meðferð dánarbús þar sem
   erfingjar taka ekki á sig ábyrgð á skuldbindingum hins látna að öðru leyti
    en því að hluthafar njóta ekki þeirrar stöðu sem erfingjar njóta við slík
       skipti fyrr en leitt er í ljós eftir lok kröfulýsingarfrests að eignir
                                           búsins muni hrökkva fyrir skuldum.

                                   XI. kafli.
                            Afturköllun starfsleyfa.
                                    50. gr.
          Ráðherra skal afturkalla starfsleyfi fyrirtækis í verðbréfaþjónustu
                       að fengnum tillögum bankaeftirlits Seðlabanka Íslands:

   1.
           hafi leyfisveiting byggst á röngum skýrslum eða upplýsingum frá
           leyfishafa eða verið aflað með öðrum ólögmætum hætti,
   2.
           uppfylli fyrirtækið ekki ákvæði 1. tölul. 1. mgr. 3. gr. um
           hlutafé eða eigið fé eða skilyrði 1. mgr. 32. gr., enda hafi eigið
           fé ekki verið fært í lögmælt horf innan þeirra tímamarka sem
           kveðið er á um í 4. mgr. 37. gr.,
   3.
           brjóti fyrirtækið með alvarlegum hætti eða ítrekað gegn lögum
           þessum, reglum, samþykktum eða reglugerðum settum samkvæmt þeim,
   4.
           séu aðstæður með þeim hætti sem greinir í 2. mgr. 12. gr. um hæfi
           hluthafa eða 3. tölul. 1. mgr. 3. gr. um hæfi stjórnarmanna,
   5.
           hafi bú fyrirtækisins verið tekið til gjaldþrotaskipta eða
           fyrirtækinu slitið af öðrum ástæðum,
   6.
           sé það mat bankaeftirlits að náin tengsl fyrirtækis í
           verðbréfaþjónustu við einstaklinga eða lögaðila geti hindrað það í
           eðlilegum eftirlitsaðgerðum. Sama á við ef lög eða reglur, sem um
           þá aðila gilda, hindra eðlilegt eftirlit. Starfsleyfi verður þó
           aðeins afturkallað að bankaeftirlitið hafi gert athugasemdir við
           hlutaðeigandi banka eða sparisjóð áður og gefið fyrirtækinu kost á
           að leysa úr málinu.

              Áður en til afturköllunar kemur skv. 1. mgr. skal hlutaðeigandi
               fyrirtæki veittur hæfilegur frestur til úrbóta sé þess kostur.

                                    51. gr.
                 Standi yfir opinber rannsókn vegna meints brots fyrirtækis í
            verðbréfaþjónustu á ákvæðum laga þessara, reglugerðum, reglum eða
    samþykktum er ráðherra heimilt, að fengnum tillögum bankaeftirlitsins, að
           svipta hlutaðeigandi fyrirtæki starfsleyfi um stundarsakir. Skalþá
       ráðherra skipa fyrirtækinu umsjónaraðila til bráðabirgða sem gera skal
               ráðstafanir sem miða að því að tryggja hag viðskiptavina þess.

                                    52. gr.
                Afturköllun á starfsleyfi fyrirtækis í verðbréfaþjónustu skal
   tilkynnt stjórn hlutaðeigandi fyrirtækis og rökstudd skriflega. Birta skal
              tilkynningu um afturköllun í Lögbirtingablaði og auglýsa hana í
        fjölmiðlum. Hafi fyrirtæki í verðbréfaþjónustu starfað erlendis, sbr.
    ákvæði VII. kafla, skal afturköllun einnig tilkynnt lögbærum yfirvöldum í
                                                             viðkomandi ríki.
               Afturkalli ráðherra starfsleyfi fyrirtækis í verðbréfaþjónustu
                                           endanlega skal fyrirtækinu slitið.

                                  XII. kafli.
                                   Eftirlit.
                                    53. gr.
                Bankaeftirlit Seðlabanka Íslands hefur eftirlit með starfsemi
       fyrirtækja í verðbréfaþjónustu hér á landi, svo og starfsemi innlendra
       fyrirtækja í verðbréfaþjónustu erlendis, nema annað leiði af lögum eða
    alþjóðasamningum sem Ísland er aðili að. Skal bankaeftirlitið eiga aðgang
      að öllum gögnum og upplýsingum hjá þessum aðilum sem, að þess mati, eru
      nauðsynleg vegna eftirlitsins. Að öðru leyti gilda um eftirlitið ákvæði
                laga um Seðlabanka Íslands eftir því sem við getur átt. Telji
             bankaeftirlitið að starfsemi samkvæmt lögum þessum sé stunduð án
        tilskilinna leyfa skal það eiga sambærilegan aðgang að upplýsingum og
                                                gögnum hjá viðkomandi aðilum.
            Telji bankaeftirlitið að starfsemi fyrirtækis í verðbréfaþjónustu
      brjóti gegn ákvæðum laga þessara, reglugerða eða reglna settra samkvæmt
   þeim eða sé að öðru leyti óeðlileg, óheilbrigð eða ótraust getur það veitt
            hlutaðeigandi hæfilegan frest til úrbóta, nema brot séu alvarleg.
             Hafi bankaeftirlitið rökstudda ástæðu til að ætla að brotið hafi
         verið gegn ákvæðum IV. kafla laga þessara skal því heimilt að krefja
          einstaklinga og lögaðila, þar á meðal opinberar stofnanir, um allar
         upplýsingar og gögn sem það telur nauðsynleg til rannsóknar málsins.

                                    54. gr.
                  Við framkvæmd eftirlits með starfsemi erlendra fyrirtækja í
    verðbréfaþjónustu hér á landi skal bankaeftirlitið hafa samráð við lögbær
              yfirvöld í heimaríki viðkomandi fyrirtækis í samræmi við lög og
                                      alþjóðasamninga sem Ísland er aðili að.

                                  XIII. kafli
                                  Ýmis ákvæði.
                                    55. gr.
               Bankaeftirlit Seðlabanka Íslands skal halda sérstaka skrá yfir
   fyrirtæki í verðbréfaþjónustu sem hlotið hafa starfsleyfi hér á landi, svo
    og erlend fyrirtæki í verðbréfaþjónustu sem starfa eða veita þjónustu hér
   á landi. Í skránni skulu koma fram nöfn stjórnarmanna, framkvæmdastjóra og
        endurskoðenda fyrirtækisins. Jafnframt skulu koma fram upplýsingar um
                                          starfsemi hlutaðeigandi fyrirtækis.
              Bankaeftirlitinu er heimilt að kveða nánar á um upplýsingar sem
    veittar skulu samkvæmt 1. mgr. Breytingar á áður tilkynntum atriðum skulu
                                           þegar tilkynntar bankaeftirlitinu.

                                    56. gr.
            Eigendur, stjórnendur, framkvæmdastjórar, endurskoðendur og aðrir
    starfsmenn fyrirtækja í verðbréfaþjónustu eru bundnir þagnarskyldu um öll
   viðskipti sem fyrirtækin annast eða hafa milligöngu um, svo og allt það er
       varðar hagi viðskiptamanna fyrirtækjanna og þeir öðlast vitneskju um í
     starfi sínu og leynt skal fara samkvæmt lögum eða eðli máls, nema dómari
        úrskurði að skylt sé að veita upplýsingar fyrir dómi eða lögreglu eða
      skylda sé að veita upplýsingar lögum samkvæmt. Þagnarskyldan helst þótt
                                                          látið sé af starfi.

                                    57. gr.
                Kostnaður við birtingu tilkynninga samkvæmt lögum þessum skal
                                         greiddur af hlutaðeigandi fyrirtæki.

                                    58. gr.
        Viðskiptaráðherra fer með framkvæmd laga þessara. Honum er heimilt að
   kveða nánar á um framkvæmd þeirra með reglugerð, þar á meðal um viðurlög í
                                                              formi dagsekta.

                                  XIV. kafli.
                                   Viðurlög.
                                    59. gr.
           Brot gegn lögum þessum varða sektum eða fangelsi allt að einu ári,
      nema þyngri refsing liggi við samkvæmt almennum hegningarlögum. Sé brot
            framið í þágu lögaðila er heimilt að beita stjórnendur lögaðilans
   framangreindum viðurlögum og einnig er heimilt að gera lögaðilanum sekt og
                                                    sviptingu starfsréttinda.
        Brot gegn ákvæðum IV. kafla varða sektum eða fangelsi allt að tveimur
      árum. Jafnframt er heimilt að gera upptækan með dómi beinan eða óbeinan
                   hagnað sem hlotist hefur með broti gegn ákvæðum IV. kafla.
             Tilraun til og hlutdeild í brotum á lögum þessum eru refsiverðar
                               eftir því sem segir í almennum hegningarlögum.

                                   XV. kafli.
                         Gildistaka og brottfallin lög.
                                    60. gr.
                                            Lög þessi öðlast þegar gildi. ...

                            Ákvæði til bráðabirgða.
                                       I.
              Starfandi verðbréfafyrirtæki samkvæmt [2]lögum nr. 9/1993 skulu
           tilkynna viðskiptaráðherra þegar við gildistöku laga þessara hvaða
                                      þjónustu skv. 8. gr. þau hyggist veita.
                                      II.
                   Einstaklingar, sem hlotið hafa leyfi viðskiptaráðherra til
           verðbréfamiðlunar samkvæmt [3]lögum nr. 9/1993 og stunda starfsemi
        samkvæmt því leyfi, skulu hafa aðlagað starfsemi sína að ákvæðum laga
                                        þessara eigi síðar en 1. janúar 1997.
                                      III.
              Starfandi fyrirtæki í verðbréfaþjónustu skulu hafa frest til 1.
           janúar 1997 til að fullnægja skilyrðum 1. tölul. 1. mgr. 3. gr. um
     innborgað hlutafé. Yfirtaki nýir aðilar starfsemi slíks fyrirtækis fyrir
     1. október 1996 skal það þó hafa fullnægt framangreindum skilyrðum innan
                                              þriggja mánaða frá yfirtökunni.

References

   Visible links
   1. http://www.althingi.is/dba-bin/lawformpr.pl?lnr=1996013
   2. file://1993009.html
   3. file://1993009.html
