
   --------------------------------------------------------------------------

                            Lög um þingsköp Alþingis

                              1991 nr. 55 31. maí

   --------------------------------------------------------------------------

                 Ferill málsins á Alþingi.   Frumvarp til laga.

 Tóku gildi 31. maí 1991. Breytt með l. 74/1992 (tóku gildi 19. ágúst 1992), l.
 102/1993 (tóku gildi 6. okt. 1993), l. 68/2007 (tóku gildi 4. apríl 2007), l.
  102/2007 (tóku gildi 7. júní 2007) og l. 161/2007 (tóku gildi 1. jan. 2008).

                                 I. Þingskipun.
          1. gr. Þegar Alþingi kemur saman við þingsetningu [að loknum
alþingiskosningum]^1) skal sá þingmaður, sem hefur lengsta ^2) þingsetu að baki,
  stjórna [fundinum]^2) þangað til forseti þingsins er kosinn og standa fyrir
 kosningu hans. Hafi tveir þingmenn eða fleiri setið jafnlengi á þingi skal sá
                      teljast aldursforseti sem eldri er.
 Á fyrsta fundi þingsins eftir kosningar til Alþingis skal kjósa níu þingmenn í
  nefnd eftir reglum 68. gr. til þess að prófa kjörbréf og kosningu nýkjörinna
  þingmanna og varaþingmanna. Nefndin kýs sér formann og framsögumann og gerir
 tillögu til þingsins um hvort kosning og kjörgengi þingmanns skuli talin gild.
[Tillögurnar má bera upp munnlega, án nokkurs fyrirvara, og greiða má atkvæði um
                              þær í einu lagi.]^2)
  [Við umræður um tillögur skv. 2. mgr. gilda sömu reglur og við 2. umræðu um
                               lagafrumvörp.]^2)
                   ^1)L. 161/2007, 1. gr. ^2)L. 68/2007, 1. gr.
      2. gr. [Sérhver nýr þingmaður skal vinna svofellt drengskaparheit að
stjórnarskránni undireins og búið er að viðurkenna að kosning hans sé gild, sbr.
 [1]47. gr. stjórnarskrárinnar: Ég undirskrifaður/uð, sem kosin(n) er þingmaður
 til Alþingis Íslendinga, heiti því, að viðlögðum drengskap mínum og heiðri, að
                          halda stjórnarskrá landsins.
 Meðan þingmaður hefur ekki unnið heit samkvæmt þessari grein má hann ekki taka
                 þátt í þingstörfum, sbr. þó 5. mgr. 5. gr.]^1)
                               ^1)L. 68/2007, 2. gr.
3. gr. Þá skal kjósa forseta Alþingis. Í kjöri eru þeir einir sem tilnefndir eru
                        og eigi hreyfa andmælum við því.
 [Rétt kjörinn forseti er sá er hefur hlotið meira en helming greiddra atkvæða.
Verði þeim atkvæðafjölda eigi náð við fyrstu kosningu skal kosið að nýju. Fái þá
 heldur enginn nógu mörg atkvæði skal kjósa um þá tvo þingmenn er flest atkvæði
    fengu við síðari kosninguna. Hafi við þá kosningu fleiri en tveir fengið
jafnmörg atkvæði ræður hlutkesti um hverja tvo skuli kjósa. Ef þeir fá jafnmörg
 atkvæði við þriðju kosninguna ræður hlutkesti hvor þeirra verður forseti.]^1)
   Forseti gengst fyrir kosningu [sex varaforseta]^2) skv. 68. gr. Ef ekki er
samkomulag milli þingflokka um einn lista skal kosning fara eftir reglum 5. mgr.
                                þeirrar greinar.
       [Hluta skal um sæti þingmanna á þingsetningarfundi í upphafi hvers
                              löggjafarþings.]^3)
        ^1)L. 68/2007, 3. gr. ^2)L. 74/1992, 1. gr. ^3)L. 161/2007, 2. gr.
4. gr. Kjörbréfanefnd skv. 1. gr. skal einnig prófa kjörbréf er síðar koma fram,
svo og rannsaka kosningar og kjörgengi, er þingið hefur frestað að taka gild, og
          kærur yfir kosningum eða kjörgengi er þegar eru tekin gild.
  Ef nefnd þessi lætur uppi skriflega tillögu eða ef hún leggur til að kosning
  skuli teljast ógild skulu tillögur hennar ræddar eftir reglunum um 2. umræðu
lagafrumvarpa ^1) Ella fer um tillögur nefndarinnar eftir því sem ákveðið er um
                            tillögur hennar í 1. gr.
                              ^1)L. 161/2007, 3. gr.
 5. gr. Þingið getur við rannsókn þá, er ræðir um í 1. gr., úrskurðað kosningu
 ógilda þótt eigi hafi hún kærð verið og einnig frestað að taka kosningu gilda
til þess að fá skýrslur. Svo er og um kosningu þingmanns er eigi er kominn, eða
                       kjörbréf hans, þá er þing er sett.
                             Sama er um kjörgengi.
  Að öðru leyti tekur þingið eigi upp hjá sjálfu sér að rannsaka kosningar eða
            kjörgengi en gerir það því aðeins að kært sé yfir þeim.
 Kæru yfir kosningu þingmanns eða kjörgengi skal því aðeins taka til greina að
   hún sé komin til Alþingis í byrjun þings næst á eftir kosningu eða áður en
                   kosning þingmanns er tekin gild á Alþingi.
Við prófun kosninga og kjörgengis hefur sérhver þingmaður fullan þingmannsrétt.
   En fresti þingið úrskurði um kjörbréf þingmanns þá tekur hann engan þátt í
störfum þingsins uns það mál er útkljáð og kosning hans og kjörgengi viðurkennd.
6. gr. [Kosning forseta, varaforseta, fastanefnda og alþjóðanefnda, sbr. 3., 13.
  og 35. gr., gildir fyrir allt kjörtímabilið. Þingið getur þó, hvenær sem er,
    kosið að nýju skv. 3., 13. og 35. gr. ef fyrir liggur beiðni meiri hluta
  þingmanna þar um og fellur þá hin fyrri kosning úr gildi er ný kosning hefur
                                  farið fram.
Fráfarandi forseti og varaforsetar skulu gegna störfum frá kjördegi og fram til
    þingsetningar hafi þeir verið endurkjörnir alþingismenn. Sé forseti ekki
  endurkjörinn gegnir störfum hans sá varaforseti sem næst honum gengur í röð
  endurkjörinna varaforseta, ella aldursforseti, sbr. 1. gr., sé enginn þeirra
                             þingmaður lengur.]^1)
                               ^1)L. 68/2007, 4. gr.
 7. gr. Aldursforseti, sbr. 1. gr., hefur, meðan hann skipar forsetasæti, allan
                       sama rétt og skyldur sem forseti.
 8. gr. [Forseti stjórnar umræðum og sér um að allt fari fram með góðri reglu.
       Hann skal sjá til þess að störf þingsins séu í samræmi við ákvæði
                  [2]stjórnarskrár, þingskapa og annarra laga.
Forseti tekur við öllum erindum til Alþingis og annast um afgreiðslu þeirra mála
er frá þinginu eiga að fara. Forseti skýrir á þingfundi frá erindum sem send eru
      Alþingi og þingskjölum sem lögð eru fram meðan á þingfundi stendur.
   Beina má fyrirspurnum til forseta á þingskjali og óska skriflegs svars um
  stjórnsýslu á vegum þingsins. Gilda þá ákvæði 49. gr. um meðferð fyrirspurna
                           eins og við getur átt.]^1)
Nú vill forseti taka þátt í umræðum frekar en forsetastaða hans krefur og víkur
       hann þá á þingmannabekk en varaforseti tekur forsetasæti á meðan.
  Forseti hefur umsjón með starfi þingnefnda, sbr. II. kafla. [Hann getur sett
 almennar reglur um fundarsköp nefndanna og starfsaðstöðu, að höfðu samráði við
                       formenn nefnda og þingflokka.]^1)
       Í forföllum forseta ganga varaforsetar að öllu leyti í hans stað.
                               ^1)L. 68/2007, 5. gr.
 9. gr. Forseti ber ábyrgð á rekstri Alþingis og hefur æðsta vald í stjórnsýslu
                                     þess.
  10. gr. Með forseta starfa varaforsetar og mynda ásamt honum forsætisnefnd.
       Forseti stjórnar fundum hennar. [Þingflokki, sem ekki á fulltrúa í
       forsætisnefnd, er heimilt, með samþykki nefndarinnar, að tilnefna
                 áheyrnarfulltrúa til setu á fundum hennar.]^1)
[Forsætisnefnd skipuleggur þinghaldið og gerir starfsáætlun fyrir hvert þing. Í
    starfsáætlun skal að jafnaði skipta starfstíma þingsins í fjórar annir:
            1. Haustþing, frá þingsetningu 1. október fram að jólahléi.
               2. Vetrarþing, að loknu jólahléi fram að dymbilviku.
               3. Vorþing, að lokinni páskaviku til loka maímánaðar.
                       4. Þing- og nefndafundir í september.
Sumarhlé þingsins er frá 1. júlí til 10. ágúst og skal ekki boða til nefndafunda
                     á þeim tíma nema brýn nauðsyn krefji.
Í starfsáætlun skal tilgreina hvaða daga ætla má að þingfundir verði, hvaða daga
    einvörðungu fundir í nefndum eða þingflokkum og hvaða dagar ætlaðir eru
  sérstaklega til starfa þingmanna í kjördæmum. Reglulegir þingfundir samkvæmt
starfsáætlun skulu ekki standa lengur en til kl. 8 síðdegis. Frá því má þó víkja
   ef þingflokkar ná samkomulagi þar um eða ef þingið samþykkir, sbr. 67. gr.
 Tillögu um lengri fundartíma getur forseti borið upp án nokkurs fyrirvara. Þá
 getur forseti ákveðið að þingfundur standi til miðnættis á þriðjudagskvöldum.
Forsætisnefnd fjallar um fjárhagsáætlanir þingsins og stofnana sem undir Alþingi
heyra og hefur umsjón með alþjóðasamstarfi sem Alþingi á aðild að. Nefndin setur
      almennar reglur um rekstur þingsins og stjórnsýslu. Auk þess fjallar
forsætisnefnd um þau mál sem forseti leggur fyrir hana eða varaforsetar óska að
            ræða. Verði ágreiningur í nefndinni sker forseti úr.]^1)
  Forsætisnefnd fer með þau verkefni sem forsetum Alþingis hafa verið falin í
                                  öðrum lögum.
                              ^1)L. 161/2007, 4. gr.
 11. gr. Forsætisnefnd ræður skrifstofustjóra til sex ára í senn. Hann stjórnar
skrifstofu Alþingis og framkvæmdum á vegum þingsins, hefur umsjón með fjárreiðum
                        þess og eignum í umboði forseta.
  Skrifstofustjóri situr fundi forsætisnefndar og er forseta og nefndinni til
                   aðstoðar í öllu er varðar stjórn þingsins.
             [Skrifstofustjóri ræður aðra starfsmenn þingsins.]^1)
                               ^1)L. 68/2007, 6. gr.
  12. gr. [Skrifstofustjóri Alþingis, eða fulltrúi hans, situr þingfundi og er
                             forsetum til aðstoðar.
   Alþingistíðindi, B-deild, eru gerðabók þingsins, sbr. 2. mgr. 77. gr.]^1)
Skrifstofustjóri skal ásamt forseta sjá um að samþykktir þingsins séu skrásettar
               og rita forsetinn og skrifstofustjórinn undir þær.
[Í skjalasafni Alþingis skal varðveita erindi er þinginu berast, sbr. 2. mgr. 8.
 gr. og 28. gr., svo og gerðabækur þess, fundargerðir nefnda og önnur skjöl er
 varða starfsemi þingsins og rekstur eða Alþingi er falið að varðveita, sbr. og
                       [3]10. gr. stjórnarskrárinnar.]^1)
                               ^1)L. 68/2007, 7. gr.

                                  II. Nefndir.
                 13. gr. Á Alþingi starfa þessar fastanefndir:
                                1. Allsherjarnefnd.
                         2. [Efnahags- og skattanefnd.]^1)
                      3. [Félags- og tryggingamálanefnd.]^1)
                                 4. Fjárlaganefnd.
                             5. [Heilbrigðisnefnd.]^1)
                                 6. Iðnaðarnefnd.
                             [7. ]^1) Menntamálanefnd.
                              [8. ]^1) Samgöngunefnd.
                 [9. ]^1) [Sjávarútvegs- og landbúnaðarnefnd.]^1)
                             [10. ]^1) Umhverfisnefnd.
                           [11. ]^1) Utanríkismálanefnd.
                             [12. Viðskiptanefnd.]^1)
[Fastanefndir skal kjósa á fyrsta fundi Alþingis að afloknum alþingiskosningum,
                                sbr. 68. gr.]^2)
                   ^1)L. 102/2007, 1. gr. ^2)L. 68/2007, 8. gr.
14. gr. Í fjárlaganefnd skulu kosnir ellefu þingmenn en í aðrar fastanefndir níu
þingmenn. Til utanríkismálanefndar skal að auki kjósa níu varamenn. Þingflokki,
    sem ekki á fulltrúa í fastanefnd skv. 13. gr., er heimilt, með samþykki
      nefndarinnar, að tilnefna áheyrnarfulltrúa til setu á fundum hennar.
Fastanefnd kýs sér formann og varaformann er gegnir störfum formanns í forföllum
hans. Skulu þeir kosnir á fyrsta fundi nefndarinnar er boða skal til innan viku
                              frá kosningu hennar.
Sá kveður þingnefnd saman til fyrsta fundar er fyrstur var kosinn og lætur hann
 kjósa formann og varaformann nefndarinnar. Forseti skal tilkynna kjör þeirra á
                                   þingfundi.
  [Nefnd getur, hvenær sem er, kosið að nýju formann eða varaformann ef fyrir
 liggur beiðni meiri hluta nefndarmanna og fellur þá hin fyrri kosning úr gildi
                      er ný kosning hefur farið fram.]^1)
                               ^1)L. 68/2007, 9. gr.
15. gr. Formaður, eða varaformaður í forföllum hans, boðar til fundar í nefnd og
     stýrir fundum hennar. Ef formaður og varaformaður eru forfallaðir, eða
    varaþingmenn sitja fyrir þá, felur nefnd öðrum að gegna formannsstörfum.
  [Formanni nefndar er skylt að boða til fundar ef ósk berst um það frá a.m.k.
þriðjungi nefndarmanna og taka á dagskrá þau mál sem tilgreind eru. Sama gildir
  um ósk frá þeim nefndarmanni sem falið hefur verið að vinna að athugun máls,
 sbr. 27. gr.]^1) [Þá getur þriðjungur nefndarmanna óskað eftir því að ráðherra
                   komi á fundi þingnefndar í þinghléum.]^2)
                   ^1)L. 102/1993, 1. gr. ^2)L. 161/2007, 5. gr.
   16. gr. Heimilt er þingflokkum að hafa mannaskipti í nefndum. Ósk um slík
 mannaskipti skal lögð fyrir forseta er tilkynnir um hana á þingfundi. Sé óskað
  atkvæðagreiðslu um mannaskiptin skal forseti láta ganga til atkvæða um þau á
                                   þingfundi.
17. gr. Um skyldu nefndarmanna til að sækja nefndarfund gilda almennar reglur um
      fundarsókn þingmanna, sbr. 53. gr. Forföll skulu tilkynnt formanni.
Varaþingmaður, sem tekur sæti á Alþingi í forföllum þingmanns, skal eiga sæti í
 þeim nefndum sem aðalmaður var kjörinn í [nema þingflokkur hans ákveði annað.
Skal þá fylgt reglum 3. mgr. um staðgengil. Ákvæði þetta á þó ekki við ef kosnir
  eru varamenn í nefndum. Ákvæði þessarar málsgreinar gilda einnig við fráfall
                           þingmanns eða afsögn.]^1)
 Í forföllum nefndarmanns er þingflokki hans heimilt að tilnefna annan þingmann
sem varamann um stundarsakir til setu í nefnd og skal tilkynna formanni nefndar
      um það. Staðgengill nýtur allra sömu réttinda og aðrir nefndarmenn.
                              ^1)L. 68/2007, 10. gr.
  18. gr. Forseti ákveður í samráði við formenn fastanefnda fundatíma nefnda,
starfsáætlun þeirra og starfshætti að svo miklu leyti sem ekki er kveðið á um þá
                                 í þingsköpum.
  Forseti skal gera áætlun um afgreiðslu mála úr nefndum í samráði við formenn
  þeirra þannig að unnt sé að skipa málum niður á dagskrá þingsins í hagkvæmri
                tímaröð og dreifa þeim sem jafnast á þingtímann.
   [Ráðherrar skulu að jafnaði á fyrstu vikum þings koma á fund þingnefnda er
  fjalla um málaflokka þeirra, sbr. 1. mgr. 23. gr., og gera grein fyrir þeim
  þingmálum sem þeir hyggjast leggja fram á löggjafarþinginu, sbr. 3. mgr. 73.
                                    gr.]^1)
                              ^1)L. 161/2007, 6. gr.
   19. gr. Fundir nefnda skulu lokaðir öðrum en nefndarmönnum og starfsmönnum
                        þeirra nema nefnd ákveði annað.
20. gr. Nefndarfundi skal ekki halda þegar þingfundur stendur yfir. Frá þessu má
      þó víkja ef nefndarmenn samþykkja og forseti hreyfir ekki andmælum.
 21. gr. Nefndir skulu halda gerðabók um það sem fram fer á fundum. Starfsmaður
  nefndar, nefndarritari, ritar fundargerð og skal fundargerðin undirrituð af
 formanni og nefndarritara. Forseti setur nánari reglur um frágang fundargerða
                                    nefnda.
 22. gr. Formanni er heimilt að setja nefndarfund ef til hans hefur verið boðað
með dagskrá. Fundurinn er þó því aðeins ályktunarbær að meiri hluti nefndarmanna
                              sé staddur á fundi.
 23. gr. Til fastanefnda getur þingið vísað þeim þingmálum sem lögð eru fram og
   þörf þykir að nefnd íhugi. Vísa skal frumvörpum, þingsályktunartillögum og
   skýrslum til nefnda eftir efni þeirra og hafa um það hliðsjón af skiptingu
málefna í Stjórnarráðinu. Til allsherjarnefndar skal vísa dómsmálum, kirkjumálum
 ^1) og öðrum þeim málum sem þingið ákveður. [Þá skal allsherjarnefnd fjalla um
skýrslu umboðsmanns Alþingis áður en hún kemur á dagskrá þingsins og skila áliti
 um hana.]^1) Vísa má máli til nefndar á hverju stigi þess. Sé það gert áður en
                     umræðu er lokið þá skal henni frestað.
Áður en 1. umræða fer fram um stjórnarfrumvörp eða fyrri umræða um tillögur frá
ríkisstjórninni getur forseti heimilað, ef ósk berst um það frá níu þingmönnum,
að nefnd athugi mál í því skyni að afla frekari upplýsinga um það eða skýringa á
efni þess. Slíkt er og heimilt að gera að lokinni framsöguræðu um málið. Forseti
               ákveður hve lengi athugun nefndarinnar má standa.
Nefnd, sem fengið hefur mál til athugunar, skal heimilt að vísa því til annarrar
 fastanefndar telji hún við nánari athugun að málið eigi frekar heima í þeirri
 nefnd. Áður skal þó liggja fyrir samþykki þeirrar nefndar sem málinu er vísað
                                      til.
                              ^1)L. 68/2007, 11. gr.
  24. gr. Utanríkismálanefnd skal vera ríkisstjórninni til ráðuneytis um meiri
  háttar utanríkismál enda skal ríkisstjórnin ávallt bera undir hana slík mál
  jafnt á þingtíma sem í þinghléum. Nefndarmenn eru bundnir þagnarskyldu um þá
    vitneskju sem þeir fá í nefndinni ef formaður eða ráðherra kveður svo á.
25. gr. Til fjárlaganefndar skal m.a. vísa frumvarpi til fjárlaga, fjáraukalaga,
lánsfjárlaga og laga um samþykkt á ríkisreikningi er 1. umræðu um þau er lokið.
  Frumvarpi til fjárlaga skal að nýju vísað til fjárlaganefndar að lokinni 2.
                                    umræðu.
         Fjárlaganefnd getur vísað til annarra fastanefnda þeim þáttum
fjárlagafrumvarpsins sem fjalla um málefnasvið þeirra. Með sama hætti geta aðrar
   fastanefndir ákveðið að fjalla um einstaka þætti fjárlagafrumvarpsins. Til
 [efnahags- og skattanefndar]^1) vísar fjárlaganefnd frumvarpi til lánsfjárlaga
    og tekjugrein fjárlagafrumvarps. Nefndirnar skila fjárlaganefnd áliti og
   tillögum svo tímanlega fyrir 2. umræðu fjárlaga sem fjárlaganefnd ákveður.
[Efnahags- og skattanefnd]^1) skal gera grein fyrir áhrifum skattalagabreytinga
á tekjur ríkissjóðs fyrir 3. umræðu. Álit og tillögur nefndanna skal prenta sem
fylgiskjöl með nefndaráliti fjárlaganefndar eða meiri hluta hennar. 3. umræða um
         frumvarp til fjárlaga skal hefjast eigi síðar en 15. desember.
   Fjárlaganefnd á rétt á að fá þær upplýsingar sem hún telur nauðsynlegar um
 rekstur og fjárhagsáætlanir fyrirtækja og stofnana sem óska eftir framlögum úr
  ríkissjóði. Enn fremur er þeim stofnunum ríkisins, er fást við efnahagsmál,
   skylt að veita nefndinni upplýsingar og aðstoð sem hún þarf á að halda við
      afgreiðslu þingmála. [Þá skal fjárlaganefnd fjalla um starfsskýrslu
   Ríkisendurskoðunar áður en hún kemur á dagskrá þingsins og skila áliti um
                                   hana.]^2)
                   ^1)L. 102/2007, 2. gr. ^2)L. 68/2007, 12. gr.
 26. gr. Heimilt er nefnd að eigin frumkvæði að fjalla um önnur mál en þau sem
þingið vísar til hennar. Um slík mál getur nefnd gefið þinginu skýrslu, sbr. 31.
                                      gr.
[Í skýrslu frá nefnd má og gera tillögu til þingsályktunar og kemur tillagan til
 afgreiðslu við lok umræðunnar um skýrsluna, sbr. 2. málsl. 2. mgr. 44. gr.]^1)
                              ^1)L. 68/2007, 13. gr.
    27. gr. Þegar máli hefur verið vísað til nefndar til athugunar tekur hún
 ákvörðun um málsmeðferð og getur þá jafnframt falið einum nefndarmanni að vera
 framsögumaður málsins. Framsögumaður skal þá fyrir hönd nefndarinnar vinna að
 athugun málsins, gera tillögu um afgreiðslu þess og drög að nefndaráliti þegar
                        hann hefur lokið athugun sinni.
 [Ef nefndarmaður gerir tillögu um að athugun máls sé hætt og það afgreitt frá
nefndinni er formanni skylt að láta ganga atkvæði um þá tillögu á þeim fundi sem
      hún er borin fram. Tillagan telst því aðeins samþykkt að meiri hluti
                     nefndarmanna greiði henni atkvæði.]^1)
                              ^1)L. 102/1993, 2. gr.
   28. gr. Nefnd getur við umfjöllun máls óskað skriflegra umsagna um það frá
    aðilum utan þings. Á sama hátt geta þeir er mál varðar komið skriflegum
  athugasemdum sínum að eigin frumkvæði á framfæri við nefnd. Sömuleiðis getur
            nefnd samþykkt að taka við gestum og hlýða á mál þeirra.
  Forseti setur nánari reglur um meðferð erinda og umsagna sem berast nefndum.
 29. gr. Þá er nefnd hefur lokið athugun máls og kosið framsögumann fyrir það,
  [sbr. þó fyrri málslið 1. mgr. 27. gr.],^1) lætur hún uppi álit sitt er skal
     prentað og útbýtt meðal þingmanna á fundi. Ef nefnd er ekki einhuga um
      afgreiðslu máls og hver hluti hennar skilar áliti skal hann tilnefna
framsögumann. Eigi má taka málið til umræðu fyrr en að minnsta kosti einni nóttu
           síðar en áliti nefndar eða meiri hluta hennar var útbýtt.
 Fái nefnd mál til umfjöllunar á nýjan leik eftir útgáfu nefndarálits getur hún
                         gefið út framhaldsnefndarálit.
                              ^1)L. 161/2007, 7. gr.
  30. gr. Nefnd getur látið uppi álit á tveimur eða fleiri málum saman ef þau
                             fjalla um skyld efni.
 Mæli nefnd með samþykkt lagafrumvarps eða þingsályktunartillögu skal hún láta
 prenta með áliti sínu áætlun um þann kostnað sem hún telur ný lög eða ályktun
                      hafa í för með sér fyrir ríkissjóð.
  Forseti skal setja nánari reglur um frágang nefndarálita, m.a. um hvað koma
                 skuli fram í þeim, og um prentun fylgiskjala.
    31. gr. Nefnd getur með skýrslu gert þinginu grein fyrir athugun sinni á
 þingmáli sem hún hefur ekki lokið athugun á að fullu telji hún sérstaka ástæðu
til þess. Á sama hátt getur nefnd enn fremur gefið þinginu skýrslu um störf sín.
 32. gr. Heimilt er að kjósa sérnefndir til að íhuga einstök mál. Um sérnefndir
           gilda sömu reglur og um fastanefndir eftir því sem við á.
33. gr. Heimilt er þingnefnd að afla sér sérfræðilegrar aðstoðar við afgreiðslu
þingmála frá stofnunum eða einstaklingum utan skrifstofu Alþingis. Forseti setur
                          nánari reglur um þetta efni.
34. gr. Hver fastanefnd skal hafa nefndarritara er ritar fundargerðir, aðstoðar
 við gerð nefndarálita og breytingartillagna, aflar upplýsinga, er nefnd óskar
         eftir, og hefur á hendi önnur þau verkefni sem nefnd ákveður.
                35. gr. [Á Alþingi starfa þessar alþjóðanefndir:
                 1. Íslandsdeild Alþjóðaþingmannasambandsins, IPU.
                        2. Íslandsdeild Evrópuráðsþingsins.
                      3. Íslandsdeild þingmannanefndar EFTA.
                          4. Íslandsdeild NATO-þingsins.
                         5. Íslandsdeild Norðurlandaráðs.
                       6. Íslandsdeild Vestnorræna ráðsins.
               7. Íslandsdeild þings Vestur-Evrópusambandsins, VES.
         8. Íslandsdeild þings Öryggis- og samvinnustofnunar Evrópu, ÖSE.
            9. Íslandsdeild þingmannaráðstefnunnar um norðurskautsmál.
    Í alþjóðanefndir skal kjósa samhliða kosningu fastanefnda skv. 13. gr. Í
Íslandsdeild Norðurlandaráðs skulu kosnir sjö aðalmenn og jafnmargir varamenn, í
    Vestnorræna ráðið sex aðalmenn og jafnmargir varamenn og í Íslandsdeild
      þingmannanefndar EFTA fimm aðalmenn og jafnmargir varamenn. Í aðrar
         alþjóðanefndir skal kjósa þrjá aðalmenn og jafnmarga varamenn.
             Alþjóðanefndir skulu kjósa sér formann og varaformann.
 Um fundarsköp alþjóðanefnda gilda sömu reglur og um fastanefndir eftir því sem
                                     við á.
         Hver alþjóðanefnd skal hafa ritara sem er henni til aðstoðar.
    Forseti getur sett almennar reglur um störf alþjóðanefnda þingmanna.]^1)
                              ^1)L. 68/2007, 14. gr.

                                 III. Þingmál.
36. gr. Lagafrumvörp skulu vera samin með lagasniði og skal prenta þau og útbýta
   þeim meðal þingmanna á fundi. Hverju frumvarpi skal fylgja greinargerð um
     tilgang þess yfirleitt og skýring á höfuðákvæðum. [Forseti getur sett
leiðbeiningarreglur um frágang lagafrumvarpa.]^1) Eigi má ^2) taka frumvarp til
umræðu fyrr en liðnar eru að minnsta kosti tvær nætur frá því er því var útbýtt.
   [Lagafrumvörp, sem útbýtt er eftir lok nóvembermánaðar, verða ekki tekin á
    dagskrá fyrir jólahlé nema með samþykki þingsins, sbr. 67. gr. Þá verða
lagafrumvörp, sem útbýtt er eftir 1. apríl, ekki tekin á dagskrá fyrir sumarhlé
                  nema með samþykki þingsins, sbr. 67. gr.]^2)
                   ^1)L. 68/2007, 15. gr. ^2)L. 161/2007, 8. gr.
37. gr. Ekki er lagafrumvarp samþykkt til fullnaðar fyrr en það hefur verið rætt
                               við þrjár umræður.
  38. gr. Við fyrstu umræðu skal ræða frumvarpið í heild sinni. [Þá er þeirri
  umræðu er lokið gengur það til annarrar umræðu og þeirrar nefndar er forseti
 leggur til. Atkvæða skal þó leitað ef einhver þingmaður óskar þess, svo og ef
         önnur tillaga kemur fram um til hvaða nefndar málið fari.]^1)
                              ^1)L. 68/2007, 16. gr.
 39. gr. Önnur umræða fer eigi fram fyrr en einni nóttu eftir fyrstu umræðu eða
         útbýtingu nefndarálits og skal þá ræða greinar frumvarpsins og
 breytingartillögur við þær. [Síðan skal greiða atkvæði um greinar frumvarpsins
 og breytingartillögur við þær sem fram hafa komið, svo og um einstök atriði er
þingmenn beiðast. Frumvarpið gengur síðan til 3. umræðu en þó skal leita atkvæða
                  um það ef einhver þingmaður óskar þess.]^1)
[Breytist frumvarp við 2. umræðu skal nefnd fjalla um frumvarpið að nýju áður en
           3. umræða hefst ef þingmaður eða ráðherra óskar þess.]^2)
                   ^1)L. 68/2007, 17. gr. ^2)L. 161/2007, 9. gr.
 40. gr. Þriðja umræða má eigi fara fram fyrr en einni nóttu eftir aðra umræðu.
Þá skal ræða breytingartillögur og greinar er þær eiga við, svo og frumvarpið í
heild. Þá er umræðum er lokið skal leita atkvæða um breytingartillögur og síðan
              um frumvarpið í heild sinni eins og það þá er orðið.
 Hafi breytingartillaga verið samþykkt við 3. umræðu en umræðunni verið frestað
  áður en atkvæðagreiðsla fór fram um frumvarpið í heild og því vísað á ný til
    nefndar, sbr. 23. gr., er ráðherra, þingnefnd, sem haft hefur málið til
      athugunar, eða einstökum nefndarmönnum heimilt að leggja fram nýjar
breytingartillögur við frumvarpið. [Við framhald umræðunnar gilda að nýju ákvæði
80. gr. um 3. umræðu um lagafrumvörp ef breytingartillögur hafa komið fram.]^1)
  Þegar umræðum er lokið skal fyrst greiða atkvæði um breytingartillögurnar og
               síðan frumvarpið í heild eins og það þá er orðið.
                              ^1)L. 161/2007, 10. gr.
  41. gr. Þá er frumvarp hefur þannig verið samþykkt við þrjár umræður sendir
                forseti það ríkisstjórninni sem lög frá Alþingi.
42. gr. Lagafrumvarpi, er felur í sér tillögu um breytingu á stjórnarskránni eða
  viðauka við hana, skal vísa til sérnefndar skv. 32. gr. Í fyrirsögn skal það
   nefnt frumvarp til stjórnarskipunarlaga. Hafi það eigi þá fyrirsögn vísar
                                forseti því frá.
 Breytingartillögu, sem felur í sér tillögu um breytingu á stjórnarskránni eða
 viðauka við hana, má aðeins gera við frumvarp til stjórnarskipunarlaga. Sé hún
                gerð við annað frumvarp vísar forseti henni frá.
43. gr. Lagafrumvarp, er hefur verið fellt, má eigi bera upp aftur á sama þingi.
44. gr. Tillögur til þingsályktunar skulu vera í ályktunarformi. Skal prenta þær
 og útbýta þeim meðal þingmanna á þingfundi. Tillögu til þingsályktunar skal að
jafnaði fylgja greinargerð með skýringu á efni hennar. Umræða má eigi fara fram
      fyrr en í fyrsta lagi tveimur nóttum eftir að tillögunni var útbýtt.
  Ekki er þingsályktunartillaga samþykkt til fullnaðar fyrr en hún hefur verið
   rædd við tvær umræður. [Tillögur um vantraust á ríkisstjórn eða ráðherra,
tillögur um kosningu nefnda skv. [4]39. gr. stjórnarskrárinnar, svo og tillögur
  nefnda, sbr. 2. mgr. 26. gr., skulu þó ræddar og afgreiddar við eina umræðu
eftir reglum um síðari umræðu um þingsályktunartillögur. Sama gildir um tillögur
    um frestun á fundum Alþingis samkvæmt síðari málslið 1. mgr. [5]23. gr.
                            stjórnarskrárinnar.]^1)
   ^2) [Er fyrri umræðu er lokið gengur tillagan til síðari umræðu og þeirrar
nefndar er forseti leggur til. Atkvæða skal þó leitað ef einhver þingmaður óskar
 þess, svo og ef önnur tillaga kemur fram um til hvaða nefndar málið fari.]^1)
                                      ^2)
Síðari umræða fer eigi fram fyrr en einni nóttu eftir fyrri umræðu eða útbýtingu
 nefndarálits. Skal þá ræða tillögugreinar og breytingartillögur við þær. Þá er
umræðu er lokið skal greiða atkvæði um hverja tillögugrein og breytingartillögur
  við þær og loks tillöguna í heild sinni. [Séu engar breytingartillögur má þó
                      bera tillöguna upp í heild.]^1) ^2)
                                      ^2)
  [Þingsályktunartillögur, sem útbýtt er eftir lok nóvembermánaðar, verða ekki
teknar á dagskrá fyrir jólahlé nema með samþykki þingsins, sbr. 67. gr. Þá verða
 þingsályktunartillögur, sem útbýtt er síðar en 1. apríl, ekki teknar á dagskrá
          fyrir sumarhlé nema með samþykki þingsins, sbr. 67. gr.]^2)
                  ^1)L. 68/2007, 18. gr. ^2)L. 161/2007, 11. gr.
 45. gr. Ef ráðherra óskar að gera grein fyrir opinberu málefni gerir hann það
  með skýrslu til Alþingis er skal prentuð og útbýtt meðal þingmanna á fundi.
 Ef ráðherra óskar skal skýrslan tekin til umræðu. Sama gildir ef níu þingmenn
             óska þess. Ráðherrann gerir þá grein fyrir skýrslunni.
Ef ekki verður við komið að prenta og útbýta skýrslu skv. 1. mgr. eða ekki þykir
   ástæða til getur ráðherra gert grein fyrir opinberu málefni með munnlegri
      skýrslu til Alþingis. Fer þá um umræðu sem um skriflega skýrslu ^1)
                              ^1)L. 161/2007, 12. gr.
   46. gr. Níu þingmenn geta óskað skýrslu ráðherra um opinbert málefni. Skal
beiðnin vera skrifleg og beint til forseta og má fylgja henni stutt greinargerð.
 Skal beiðnin prentuð og útbýtt meðal þingmanna á fundi. Á næsta þingfundi ber
    forseti það undir atkvæði umræðulaust hvort beiðnin skuli leyfð. Forseti
  tilkynnir hlutaðeigandi ráðherra um beiðni um skýrslu sem leyfð hefur verið.
[Ráðherra skal ljúka skýrslugerðinni innan 10 vikna og skal skýrslan þá prentuð
                     og útbýtt meðal þingmanna á fundi.]^1)
Ef ráðherra eða skýrslubeiðendur, einn eða fleiri, óska þess skal skýrslan tekin
                til umræðu. Ráðherra gerir þá grein fyrir henni.
                               ^1)L. 74/1992, 2. gr.
 47. gr. Alþjóðanefnd getur lagt skýrslu fyrir þingið. Skýrslan skal tekin til
      umræðu ef nefndin óskar þess eða beiðni kemur um það frá þingmanni.
 48. gr. [Við umræður um skýrslur skv. 26., 31. og 45.47. gr. geta þingflokkar
sammælst um að hafa talsmenn, sbr. 6. mgr. 55. gr., og fer þá um ræðutíma þeirra
                                skv. 80. gr.]^1)
  Vísa má skýrslu til nefndar. Sé það gert skal fresta umræðunni og henni eigi
         fram haldið fyrr en einni nóttu eftir útbýtingu nefndarálits.
                              ^1)L. 161/2007, 13. gr.
49. gr. Óski alþingismaður upplýsinga ráðherra eða svars um opinbert málefni eða
   einstakt atriði þess gerir hann það með fyrirspurn er afhent skal forseta.
 Fyrirspurn skal vera skýr, um afmörkuð atriði og mál sem ráðherra ber ábyrgð á
og sé við það miðað að hægt sé að svara henni í stuttu máli. Alþingismaður segir
 til um það hvort hann óskar skriflegs eða munnlegs svars. Stutt greinargerð má
                 fylgja fyrirspurn ef óskað er skriflegs svars.
Forseti ákveður svo fljótt sem hann telur sér unnt hvort fyrirspurn skuli leyfð
 eða ekki. Ef vafi er getur forseti þó borið málið umræðulaust undir atkvæði á
 þingfundi. Skal það einnig gert ef fyrirspyrjandi óskar þess er forseti synjar
                                  fyrirspurn.
Fyrirspurn skal prentuð og útbýtt meðal þingmanna á fundi. Fyrirspurn, sem leyfð
          hefur verið, skal send hlutaðeigandi ráðherra eða ráðherrum.
 Á sérstökum þingfundi skal forseti taka á dagskrá fyrirspurnir er útbýtt hefur
 verið í síðasta lagi þremur virkum dögum fyrir fundinn. Fyrirspurn skal þó að
   jafnaði ekki tekin á dagskrá síðar en átta virkum dögum eftir að henni var
                                    útbýtt.
    Fyrirspyrjandi eða framsögumaður fyrirspyrjenda mælir fyrir fyrirspurn.
 Ráðherra, er hlut á að máli, svarar síðan fyrirspurn. ^1) [Öðrum þingmönnum er
heimilt að gera einu sinni stutta athugasemd áður er fyrirspyrjandi og ráðherra
                              tala öðru sinni.]^1)
Ef óskað er skriflegs svars sendir ráðherra forseta það að jafnaði eigi síðar en
 tíu virkum dögum eftir að fyrirspurn var leyfð. Forseti sendir fyrirspyrjanda
         svarið og skal það prentað og útbýtt meðal þingmanna á fundi.
   [Í allt að hálftíma á fyrir fram ákveðnum þingfundum, að jafnaði tvisvar í
     hverri heilli starfsviku, sbr. 2. mgr. 10. gr., getur forseti heimilað
     þingmönnum að bera fram munnlegar fyrirspurnir til ráðherra án nokkurs
  fyrirvara. Forsætisráðherra skal fyrir kl. 12 á hádegi undanfarandi föstudag
  tilkynna forseta hvaða ráðherrar, að jafnaði fimm á hverjum fundi, verði til
   svara á þingfundum í næstu viku. Forseti tilkynnir þingmönnum um ákvörðun
forsætisráðherra. Verði forföll eða óski forsætisráðherra eftir að breyta fyrri
ákvörðun eða bæta við nýjum ráðherra til að svara fyrirspurnum skal það tilkynnt
                          eins fljótt og unnt er.]^1)
              Við umræður um fyrirspurnir má engar ályktanir gera.
                              ^1)L. 161/2007, 14. gr.
50. gr. [Í allt að hálftíma á fyrir fram ákveðnum þingfundum, að jafnaði tvisvar
í hverri heilli starfsviku, sbr. 2. mgr. 10. gr., geta þingmenn kvatt sér hljóðs
 um störf þingsins, gefið yfirlýsingu eða beint spurningum til formanna nefnda,
                 formanna þingflokka eða annarra þingmanna.]^1)
Í allt að hálftíma á venjulegum fundartíma geta þingmenn fengið tekið fyrir mál
    utan dagskrár, hvort heldur er í formi yfirlýsingar eða fyrirspurnar til
ráðherra. Skal þá þingmaður bera fram við forseta ósk sína hér um eigi síðar en
   tveimur klukkustundum áður en þingfundur hefst. Í upphafi þingfundar skal
 forseti tilkynna hvaða mál fyrirhugað er að taka til umræðu utan dagskrár. ^1)
   Forseti getur leyft að tekið sé fyrir mál utan dagskrár sem í senn er svo
mikilvægt að ekki rúmast innan ramma [2. mgr.]^1) og svo aðkallandi að ekki geti
   beðið meðferðar formlegra þingmála. ^1) 2. og 3. málsl. [2. mgr.]^1) gilda
                 einnig um umræður samkvæmt þessari málsgrein.
                              ^1)L. 161/2007, 15. gr.
51. gr. Breytingartillögur við lagafrumvörp og þingsályktunartillögur skulu vera
prentaðar og þeim útbýtt ekki síðar en einni nóttu áður en þær koma til umræðu.
  Breytingartillögu má fylgja stutt greinargerð. Ráðherra og hver þingmaður má
           koma fram með breytingartillögur við hverja umræðu sem er.
 Breytingartillögu við breytingartillögu má þingmaður bera upp við upphaf þess
fundar er hún skal tekin til umræðu. Þó skal þá vera búið að útbýta henni. Nefnd
getur einnig borið upp breytingartillögu við frumvarp eða þingsályktunartillögu
                            með jafnstuttum fresti.
Breytingartillögu um atriði, sem búið er að fella, má eigi bera upp aftur á sama
þingi. Forseti úrskurðar hvort það er sama atriði sem gerð er tillaga um og áður
        hefur verið fellt og er þingmönnum skylt að hlíta þeim úrskurði.
 52. gr. Þingmál, sem ekki hafa hlotið lokaafgreiðslu við þinglok, falla niður.

                                IV. Fundarsköp.
53. gr. Skylt er þingmönnum að sækja alla þingfundi nema nauðsyn banni. Forföll
 skal tilkynna forseta svo fljótt sem unnt er og metur hann nauðsynina. Ákvæði
            þessarar málsgreinar gilda þó ekki um fyrirspurnafundi.
Ef þingmaður forfallast svo að nauðsyn krefji að varamaður hans taki sæti hans á
 meðan skal hann tilkynna forseta það bréflega og jafnframt gera grein fyrir í
   hverju forföllin eru fólgin og hversu lengi þau muni vara. Forseti kynnir
þinginu bréfið. Þegar varamaður tekur sæti í forföllum þingmanns skal hann ekki
 sitja skemur en tvær vikur nema þingið hafi áður verið rofið eða því frestað.
  Þingmaður nýtur ekki þingfararkaups meðan varamaður hans situr á þingi nema
  fjarvist sé vegna veikinda eða þingmaður sé fjarverandi í opinberum erindum.
Þegar fundur er settur ^1) skýrir forseti frá erindum þeim sem honum hafa borist
       eða þingskjölum sem útbýtt hefur verið. Þá er gengið til dagskrár.
                              ^1)L. 68/2007, 19. gr.
 54. gr. Þingmaður, sem hefur óskað að taka til máls og fengið leyfi til þess,
skal mæla úr ræðustól. Þó getur forseti heimilað ræðumanni að tala úr sæti sínu
  ef nauðsyn krefur. Sama gildir um ráðherra. Ræðumaður skal jafnan víkja ræðu
sinni til forseta eða fundarins en eigi ávarpa nokkurn einstakan þingmann. Kenna
          skal þingmann við kjördæmi hans eða nefna hann fullu nafni.
   55. gr. [Um ræðutíma um lagafrumvörp, þingsályktunartillögur, svo og önnur
 þingmál, umræður utan dagskrár og aðrar umræður samkvæmt þingsköpum gilda þær
     reglur sem tilgreindar eru í 80. gr., yfirliti með reglum um ræðutíma.
Forseta er þó heimilað að rýmka ræðutíma um þingmál við hverja umræðu sem er ef
það er svo umfangsmikið eða mikilvægt að ekki sé hægt að ræða það á fullnægjandi
   hátt innan þeirra reglna sem annars gilda, sbr. 72. gr. Einnig er forseta
heimilt að rýmka ræðutíma þingmanns ef sérstaklega stendur á og nauðsyn krefur.
  Ákvörðun forseta samkvæmt þessari málsgrein skal liggja fyrir áður en umræða
                                     hefst.
Um umræður um frumvarp til fjárlaga gildir tvöfaldur sá ræðutími sem tilgreindur
   er í 80. gr. nema fyrir liggi samkomulag þingflokka um annað fyrirkomulag
                                  umræðunnar.
 Ef fyrir liggur rökstudd beiðni þingflokks skal við 2. umræðu um lagafrumvörp
gilda tvöfaldur sá ræðutími sem tilgreindur er í 80. gr. Hver þingflokkur hefur
 rétt til að bera slíka beiðni fram við forseta tvisvar á hverju þingi. Beiðnin
                     skal borin fram áður en umræða hefst.
 Framsögumaður telst sá sem svo er tilgreindur á skjali. Hafi hann forföll við
umræðuna má fela öðrum að hafa framsögu með sömu réttindum meðan svo stendur. Ef
 tveir eða fleiri eru flutningsmenn máls skal sá er fyrstur stendur á skjalinu
                teljast framsögumaður nema annar sé tilnefndur.
 Talsmaður flokks eða þingflokks telst sá sem fyrstur talar af hálfu flokksins
             nema formaður þingflokksins tilkynni forseta um annað.
Jafnan er heimilt að gera stutta athugasemd um atkvæðagreiðslu, um fundarstjórn
                 forseta og til þess að bera af sér sakir.]^1)
                              ^1)L. 161/2007, 16. gr.
56. gr. Forseti gefur þingmönnum venjulega færi á að taka til máls í þeirri röð
er þeir beiðast þess þá er dagskrármálið er tekið fyrir. Þó getur hann vikið frá
þeirri reglu við ráðherra, sem hlut á að máli, og framsögumann, svo og til þess
  að ræður með og móti málefni skiptist á, eða til þess að þingmaður geti gert
          stutta leiðréttingu eða athugasemd er snertir sjálfan hann.
Forseti getur leyft þingmönnum að veita stutt andsvar við einstökum ræðum strax
  og þær hafa verið fluttar. Skal þá sá er vill svara bera fram ósk um það við
forseta. Andsvari má einungis beina að máli ræðumanns en ekki öðru andsvari. ^1)
  Heimilt er forseta að stytta ræðutíma hvers ræðumanns í þessum umræðum. ^1)
  Orðaskipti í andsvörum mega ekki standa lengur en í fimmtán mínútur í einu.
                              ^1)L. 161/2007, 17. gr.
  57. gr. Ef umræður dragast úr hófi fram getur forseti úrskurðað að ræðutími
          hvers þingmanns skuli ekki fara fram úr ákveðinni tímalengd.
Forseti getur stungið upp á að umræðum sé hætt og einnig getur forseti lagt til,
hvort heldur í byrjun umræðu eða síðar, að umræðum um mál skuli lokið að liðnum
 ákveðnum tíma. Eigi má þó, meðan nokkur þingmaður kveður sér hljóðs, takmarka
ræðutíma við nokkra umræðu svo að hún standi skemur en þrjár klukkustundir alls.
  Tillögur forseta skulu umræðulaust bornar undir atkvæði og ræður afl atkvæða
                                   úrslitum.
     Sömuleiðis geta níu þingmenn krafist þess að greidd séu atkvæði um það
 umræðulaust hvort umræðu skuli lokið, umræðutími eða ræðutími hvers þingmanns
                                takmarkaður. ^1)
  Nú hefur verið samþykktur takmarkaður umræðutími eða ákveðinn ræðutími hvers
 þingmanns og skal þá forseti skipta umræðutímanum í heild sem jafnast á milli
   fylgismanna og andstæðinga máls þess sem er til umræðu, án þess að hann sé
  bundinn við í hvaða röð þingmenn hafa kvatt sér hljóðs, eða milli flokka ef
                                 hentara þykir.
            Ákvæði þessarar greinar ná einnig til ræðutíma ráðherra.
                              ^1)L. 68/2007, 20. gr.
         58. gr. Eigi má, nema með leyfi forseta, lesa upp prentað mál.
 59. gr. Skylt er þingmanni að lúta valdi forseta í hvívetna er að því lýtur að
  gætt sé góðrar reglu. Skyldi almenn óregla koma upp er það skylda forseta að
  gera hlé á fundinum um stundarsakir eða, ef nauðsyn ber til, slíta fundinum.
   60. gr. Frumvörp, hvort heldur eru frá ríkisstjórn eða þingmönnum, svo og
tillögur til þingsályktunar og breytingartillögur, má kalla aftur á hverju stigi
  umræðu sem vill. En heimilt er hverjum þingmanni að taka það jafnskjótt upp
        aftur á sama fundi, sbr. þó 2. mgr. Fyrirspurn má og afturkalla.
     Breytingartillögu, sem er á dagskrá við 2. umræðu um lagafrumvarp, má
flutningsmaður kalla aftur, að hluta eða í heild, til 3. umræðu og kemur hún þá
                         til afgreiðslu við þá umræðu.
61. gr. Þyki eigi ástæða til að gera ályktun um eitthvert málefni sem á dagskrá
    er getur þingið vísað því til ríkisstjórnarinnar eða einstakra ráðherra.
                                  62. gr. ^1)
 Meðan á umræðum stendur má gera rökstudda tillögu um að taka skuli fyrir næsta
  mál á dagskránni og skal þá afhenda forseta tillöguna um það skrifaða. Slíka
 tillögu má og gera í prentuðu þingskjali. [Tillagan kemur eigi til afgreiðslu
                          fyrr en við lok umræðu.]^1)
                              ^1)L. 68/2007, 21. gr.
  63. gr. [Forseti boðar þingfundi og ákveður dagskrá hvers fundar.]^1) Þó má
              ákveða dagskrá næsta fundar eftir ályktun þingsins.
Forseti getur breytt röðinni á þeim málum sem eru á dagskrá og einnig tekið mál
                                 út af dagskrá.
[Forseti getur gert hlé á fundum þingsins, í samræmi við starfsáætlun þess, sbr.
  10. gr. og 1. mgr. 72. gr., en þó er honum skylt að boða til fundar, ef ósk
berst um það frá forsætisráðherra eða meiri hluta þingmanna, með þeirri dagskrá
                           sem slíkri ósk fylgir.]^2)
[Forseti getur ákveðið, ef ósk liggur fyrir um það og enginn þingmaður andmælir
því, að umræður fari fram um tvö eða fleiri dagskrármál í einu ef þau fjalla um
 skyld efni eða það þykir hagkvæmt af öðrum ástæðum. Gildir þá ræðutími sem um
       eitt mál. Séu mál ósamkynja gildir sá ræðutími sem rýmstur er.]^2)
                  ^1)L. 161/2007, 18. gr. ^2)L. 68/2007, 22. gr.
64. gr. Eigi má gera neina ályktun nema meira en helmingur þingmanna sé á fundi
     og taki þátt í atkvæðagreiðslunni, sbr. [6]53. gr. stjórnarskrárinnar.
    Þingmaður, sem er á fundi en greiðir ekki atkvæði við nafnakall [eða við
 atkvæðagreiðslu með rafeindabúnaði],^1) telst taka þátt í atkvæðagreiðslunni.
                                      ^1)
 Skylt er þingmanni að vera viðstaddur og taka þátt í atkvæðagreiðslu nema hann
                      hafi lögmæt forföll eða fararleyfi.
      Enginn þingmaður má greiða atkvæði með fjárveitingu til sjálfs sín.
                              ^1)L. 68/2007, 23. gr.
 65. gr. Forseti ræður því hvernig atkvæðagreiðslu er skipt og hvernig hún fer
   fram. Þó getur þingið, ef [þingflokkur eða]^1) níu þingmenn krefjast þess,
                            breytt ákvörðun forseta.
                              ^1)L. 68/2007, 24. gr.
  66. gr. [Þá er forseti hefur ástæðu til að ætla að allir séu á einu máli eða
úrslit máls séu ljós fyrir fram má hann lýsa yfir því að gert sé út um atriði án
 atkvæðagreiðslu ef enginn þingmaður krefst þess að hún fari fram og skal þá sú
yfirlýsing forseta koma í stað atkvæðagreiðslu. Um lokaafgreiðslu lagafrumvarpa
    og þingsályktunartillagna verður forseti þó að viðhafa atkvæðagreiðslu.
 Atkvæðagreiðsla skal fara fram með rafeindabúnaði þar sem staðfest er hverjir
taka þátt í henni og hvernig hver þingmaður greiðir atkvæði. Forseti skýrir frá
    úrslitum atkvæðagreiðslunnar. Atkvæði hvers þingmanns við lokaafgreiðslu
 lagafrumvarpa og þingsályktunartillagna skal skrásetja í þingtíðindum, svo og
 við aðrar atkvæðagreiðslur nema allir séu á einu máli. Skrifstofan varðveitir
                afrit allra atkvæðagreiðslna með rafeindabúnaði.
Ef atkvæðagreiðsla getur eigi farið fram með rafeindabúnaði skal hún fara fram á
þann hátt að hver þingmaður réttir upp hönd þegar forseti leitar atkvæða með eða
móti máli eða hvaða þingmenn greiði ekki atkvæði. Forseti lætur telja atkvæðin,
           svo og þá sem greiða ekki atkvæði, og skýrir frá úrslitum.
 Forseti getur látið fara fram nafnakall í stað atkvæðagreiðslu skv. 2. eða 3.
 mgr. Honum er það og heimilt þótt atkvæðagreiðsla hafi áður farið fram ef hún
hefur verið óglögg eða verið hreyft athugasemdum við hana, enda fari hin síðari
  atkvæðagreiðsla fram þegar í stað. Komi fram ósk um nafnakall skal við henni
  orðið. Við nafnakall skal farið eftir tölusettri nafnaskrá í stafrófsröð og
    hlutað um í hvert sinn á hverri raðtölunni skuli byrja nafnakallið. Við
                  nafnakall greiðir forseti atkvæði síðastur.
 Atkvæðagreiðslu skv. 2. mgr. má endurtaka þótt úrslitum hennar hafi verið lýst
 ef forseti telur ástæðu til þess eða ósk berst um það frá þingmanni. Hin nýja
 atkvæðagreiðsla skal þá fara fram þegar í stað og áður en nokkur önnur ályktun
  er gerð eða nýtt mál tekið fyrir. Vilji þingmaður á fundi gera leiðréttingu
 eftir að atkvæði hafa verið greidd skv. 2. mgr. er honum heimilt að láta skrá
         hana í þingtíðindin en þó því aðeins að hann hafi tekið þátt í
atkvæðagreiðslunni. Leiðréttingin breytir ekki úrslitum atkvæðagreiðslunnar.]^1)
[Við atkvæðagreiðslu með rafeindabúnaði, svo og nafnakall, er þingmanni heimilt
                að gera stutta grein fyrir atkvæði sínu. ^2)]^3)
       ^1)L. 68/2007, 25. gr. ^2)L. 161/2007, 19. gr. ^3)L. 102/2007, 3. gr.
67. gr. Afl atkvæða ræður um úrslit mála og málsatriða nema öðruvísi sé ákveðið
 í stjórnarskránni eða þingsköpum. [Skal þá telja atkvæði með og móti máli.]^1)
                              ^1)L. 68/2007, 26. gr.
  68. gr. Um kosningar fer eftir því sem fyrir er mælt í 2. mgr. 3. gr. að því
  viðbættu að þegar kjósa á um tvo menn eða fleiri, hvort heldur er til starfa
innan þings eða utan, skal forseti beita hlutfallskosningu með aðferð þeirri er
 kennd er við d'Hondt (listakosning). Aðferðin er svo sem greinir í 2.4. mgr.
 Þeir þingmenn, er komið hafa sér saman um að kjósa allir sömu menn í sömu röð,
  afhenda forseta, þegar til kosninga kemur, lista yfir þá í þeirri röð. Þegar
    hann hefur tekið við listunum merkir hann hvern þeirra bókstaf, A, B, C
    o.s.frv., eftir því sem sjálfur hann ákveður eða ákveðið hefur verið með
   samkomulagi eitt skipti fyrir öll þann þingtíma. Síðan les forseti upphátt
stafnafn hvers lista og nöfn þau er á honum standa. Þá kjósa þingmenn þannig að
 hver ritar á kjörmiða aðeins stafnafn (A, B o.s.frv.) þess lista er hann vill
 kjósa eftir. Kjörmiðarnir eru afhentir forseta og nefnir hann upphátt bókstaf
hvers miða en teljarar rita jafnóðum og telja saman hve mörg atkvæði hafa fallið
 á hvern lista, hve mörg á A, hve mörg á B o.s.frv. Tölu þeirri, sem hver listi
 fær þannig, er svo skipt, fyrst með 1, síðan 2, síðan með 3 o.s.frv. eftir því
    sem með þarf. Hlutatölur hvers lista eru ritaðar í röð, hver niður undan
           annarri, og yfir dálkinum er ritaður bókstafur þess lista.
  Kosning fer eftir hlutatölunum þannig að sá listi fær fyrsta mann er hæsta á
   hlutatöluna, sá listi næsta mann er á næsthæsta hlutatölu o.s.frv. þar til
  fullskipað er. Ef jafnháar hlutatölur koma á tvo eða fleiri lista skal varpa
            hlutkesti um hvor eða hver listanna skuli koma að manni.
   Af hverjum lista skulu menn hljóta kosningu í þeirri röð sem þeir standa á
                                   listanum.
Þegar kosnir eru varaforsetar samkvæmt síðari málslið 3. mgr. 3. gr. skal fella
 niður hæstu hlutatölu þess lista sem þingflokkur forsetans á aðild að. Að öðru
      leyti gilda ákvæði 3. og 4. mgr. um kjör varaforseta og röð þeirra.
 Ef kjósa skal einnig varamenn skal listi, sem hlotið hefur mann eða menn, eiga
     rétt til jafnmargra varamanna í þeirri röð sem þeir standa á listanum.
 69. gr. Þingfundir skulu haldnir í heyranda hljóði. Þó getur forseti lagt til
 eða þingmaður óskað þess að öllum utanþingsmönnum sé vísað á braut og sker þá
 þingið úr því hvort svo skuli gert og umræður fara fram í heyranda hljóði eða
            fyrir luktum dyrum, sbr. [7]57. gr. stjórnarskrárinnar.
70. gr. Forseti skipar fyrir um hvernig mönnum skuli gefinn kostur á að vera við
 fundi þá er haldnir eru í heyranda hljóði. Áheyrendur eru skyldir til að vera
kyrrir og hljóðir. Brjóti nokkur móti því getur forseti látið vísa honum á braut
                      og, ef þörf er á, öllum áheyrendum.

                 V. Þingflokkar og almennar stjórnmálaumræður.
  71. gr. Skipi þingmenn sér í þingflokka skulu þeir velja sér formann er komi
  fram fyrir þeirra hönd gagnvart forseta og öðrum þingflokkum og þingmönnum.
  [Í þingflokki skulu vera a.m.k. þrír þingmenn. Tveir þingmenn geta þó myndað
    þingflokk enda sé til þingflokksins stofnað þegar að loknum kosningum og
þingmennirnir kosnir á listum sama stjórnmálaflokks eða sömu stjórnmálasamtaka.
       Enginn þingmaður má eiga aðild að fleiri en einum þingflokki.]^1)
                              ^1)L. 68/2007, 27. gr.
72. gr. Forseti skal hafa reglulega samráð við formenn þingflokka, eða fulltrúa
 þeirra, um skipulag þingstarfa og leggja fyrir þá til umfjöllunar starfsáætlun
                þingsins og áætlanir um þingstörf hverrar viku.
   Enn fremur skal forseti hafa samráð við formenn þingflokka um fyrirkomulag
umræðna um mikilvæg mál ef ætla má að umræður verði miklar. [[Forseti getur þá,
 með samþykki allra þingflokka, ákveðið áður en umræða hefst að ræðutími skuli
vera annar en þingsköp ákveða, svo og hve lengi umræðan má standa. Þegar þannig
er samið milli þingflokka um umræðutíma skal skipta honum sem næst því að hálfu
jafnt milli þingflokka og að hálfu skal hafa hliðsjón af því hve margir þingmenn
eiga aðild að hverjum þingflokki, en forseti ákveður þá ræðutíma þingmanna utan
flokka.]^1) Um slíka ákvörðun skal þó leita samþykkis þingfundar ef a.m.k. þrír
                          þingmenn krefjast þess.]^2)
Forseti skal sjá um að þingflokkum og einstökum þingmönnum innan þeirra sé búin
 starfsaðstaða og hafa um það samráð við formenn þingflokkanna. Sama gildir um
                             þingmenn utan flokka.
                                      ^1)
                  ^1)L. 161/2007, 20. gr. ^2)L. 102/1993, 7. gr.
 73. gr. [Við upphaf hvers þings skal forsætisráðherra flytja stefnuræðu fyrir
   hönd ríkisstjórnarinnar, en eftirrit af ræðunni skal afhent þingmönnum sem
             trúnaðarmál tveimur sólarhringum áður en hún er flutt.
Forseti skal gera tillögu og leita samkomulags um fyrirkomulag umræðunnar, lengd
     hennar, umferðir og ræðutíma forsætisráðherra, þingflokka og einstakra
 þingmanna, svo og þingmanna utan flokka. Ef ekki tekst samkomulag skal forseti
   ákveða fyrirkomulag umræðunnar en þingflokkur getur þó krafist þess að um
                ákvörðun forseta séu greidd atkvæði á þingfundi.
 Eftirriti stefnuræðunnar skal fylgja yfirlit um þau mál sem ríkisstjórn hyggst
       leggja fram á þinginu. Yfirlitið skal prenta í þingtíðindunum.]^1)
                              ^1)L. 68/2007, 28. gr.
    74. gr. [Á síðari hluta þings skal fara fram almenn stjórnmálaumræða. Um
              fyrirkomulag hennar gilda ákvæði 2. mgr. 73. gr.]^1)
                              ^1)L. 68/2007, 29. gr.

                               VI. Útvarp umræðu.
 75. gr. [Útvarpa skal frá þingsetningu, stefnuræðu forsætisráðherra og umræðum
                     um hana og almennri stjórnmálaumræðu.
          Útvarpa skal umræðu um vantraust ef þingflokkur krefst þess.
Útvarpa skal umræðu um þingmál, eða hluta hennar, ef þingflokkur krefst þess og
  samkomulag er um það milli þingflokka eða forseti hefur ákveðið slíka umræðu
  eftir kröfu þingflokksins. Þingflokkurinn á rétt á, sé kröfu hans hafnað, að
                beiðni hans sé borin undir atkvæði á þingfundi.
     Um fyrirkomulag umræðu skv. 2. og 3. mgr. gilda ákvæði 2. mgr. 73. gr.
 Þegar segir að útvarpa skuli umræðum er skyldan bundin við Ríkisútvarpið.]^1)
                              ^1)L. 68/2007, 30. gr.

                              VII. Ýmisleg ákvæði.
 [76. gr.]^1) Alþingi má ekki taka við neinu málefni nema einhver þingmanna eða
  ráðherra taki það að sér til flutnings, sbr. [8]55. gr. stjórnarskrárinnar.
[Að flutningi máls skv. 36. og 44. gr., svo og breytingartillagna við það, geta
    staðið þingmenn, ráðherrar, þingflokkar og fastanefndir, sérnefndir eða
                   alþjóðanefndir, svo og forsætisnefnd.]^2)
                   ^1)L. 68/2007, 30. gr. ^2)L. 68/2007, 31. gr.
  [77. gr.]^1) [Umræður á Alþingi og þingskjöl skal prenta í Alþingistíðindum.
             Skrifstofa Alþingis annast útgáfu Alþingistíðindanna.
 Í A-deild Alþingistíðinda skal prenta þingskjöl og í B-deild skal prenta allar
 umræður og auk þess dagskrár þingfunda, tilkynningar, atkvæðagreiðslur og hvað
   annað sem fram fer á þingfundum og geta þar afgreiðslu mála og málsatriða.
  Í Alþingistíðindunum má ekkert undan fella sem þar á að standa og fram hefur
komið í þinginu og hljóðupptaka ber með sér. Engar efnisbreytingar má gera nema
       leiðrétta þurfi auðsæjar og sannanlegar villur. Engu má bæta inn í
     Alþingistíðindin, hvort sem það varðar menn eða málefni, nema þess sé
           óhjákvæmilega þörf eða í því felist sjálfsögð leiðrétting.
   Forseti getur sett nánari reglur um útgáfu Alþingistíðinda, þar á meðal um
                    birtingu þeirra í rafrænum búningi.]^2)
                   ^1)L. 68/2007, 30. gr. ^2)L. 68/2007, 32. gr.
[78. gr.]^1) Ef þingmaður talar óvirðulega um forseta Íslands eða ber þingið eða
 ráðherra eða einhvern þingmann brigslyrðum eða víkur með öllu frá umtalsefninu
 skal forseti kalla til hans: Þetta er vítavert, og nefna þau ummæli sem hann
    vítir. Nú er þingmaður víttur tvisvar á sama fundi og má þá forseti, með
         samþykki fundarins, svipta þingmanninn málfrelsi á þeim fundi.
                              ^1)L. 68/2007, 30. gr.
 [79. gr.]^1) Eftir uppástungu forseta eða formanns þingflokks má bregða út af
  þingsköpum þessum ef tveir þriðju hlutar þeirra þingmanna, er um það greiða
                              atkvæði, samþykkja.
                              ^1)L. 68/2007, 30. gr.
[80. gr. Réttur þingmanna og ráðherra til að taka þátt í umræðum skal vera allt
að þeim tíma sem tilgreindur er í eftirfarandi yfirliti með reglum um ræðutíma,
 sbr. þó 55. gr., um rýmkaðan rétt til umræðna, 56. gr., um styttingu andsvara,
57. gr., um takmörkun umræðna, 72. gr., um umsaminn ræðutíma, og 73.75. gr., um
            stefnuræðu, almennar stjórnmálaumræður og útvarp umræðu:
                               REGLUR UM RÆÐUTÍMA

                                         1. sinn       2. sinn       Oftar
LAGAFRUMVÖRP
1. umræða:
Flutningsmaður (ráðherra eða þing-
maður)                                   30 mín.       15 mín.       5 mín.
Aðrir ráðherrar                          15 mín.       5 mín.        5 mín.
Aðrir þingmenn                           15 mín.       5 mín.
2. umræða:
Framsögumaður nefndarálits               30 mín.       15 mín.       5 mín.
Ráðherra og flutningsmaður máls          20 mín.       10 mín.       5 mín.
Aðrir þingmenn                           20 mín.       10 mín.       5 mín.

3. umræða:
Sama og við 1. umræðu nema hvað framsögumaður
nefndarálits kemur í stað flutningsmanns
ÞINGSÁLYKTUNARTILLÖGUR
Fyrri umræða:
Flutningsmaður (ráðherra eða þing-
maður)                                                 15 mín. 10 mín.    5 mín.
Ráðherra                                               10 mín. 5 mín.     5 mín.
Aðrir þingmenn                                         10 mín. 5 mín.
Síðari umræða:
Sama og við 2. umræðu lagafrum-
varpa
Ein umræða:
Sama og við 2. umræðu lagafrum-
varpa
FYRIRSPURNIR
Fyrirspyrjandi                                         3 mín.  2 mín.
Ráðherra                                               5 mín.  2 mín.
Aðrir þingmenn og ráðherrar (stutt
athugasemd)                                            1 mín.
ÓUNDIRBÚINN FYRIR-
SPURNATÍMI
Fyrirspyrjandi og ráðherra                             2 mín.  1 mín.
SKÝRSLUR
Framsögumaður (ráðherra eða
þingmaður)                                             20 mín. 10 mín.    5 mín.
Ráðherra                                               10 mín. 5 mín.     5 mín.
Talsmaður þingflokks                                   15 mín. 5 mín.
Aðrir þingmenn                                         10 mín. 5 mín.
STÖRF ÞINGSINS
Þingmenn og ráðherrar                                  2 mín.  2 mín.
UMRÆÐUR UTAN DAGSKRÁR (HÁLFTÍMI)
Málshefjandi                                           5 mín.  2 mín.
Ráðherra (sem er til andsvara)                         5 mín.  2 mín.
Aðrir þingmenn og ráðherrar                            2 mín.  2 mín.
UMRÆÐUR UTAN DAGSKRÁR (HINAR LENGRI)
Sama og við skýrslur
ANDSVÖR (ALLT AÐ 15 MÍN.)
Þingmenn og ráðherrar                                  2 mín.  2 mín.
Ræðumaður                                              2 mín.  2 mín.
ATHUGASEMDIR
Að gera grein fyrir atkvæði sínu                       1 mín.
Fundarstjórn forseta, bera af sér
sakir, athugasemd um atkvæða-
greiðslu                                               1 mín.  1 mín.]^1)

                              ^1)L. 161/2007, 21. gr.
 [81. gr.]^1) Lög þessi öðlast gildi samtímis stjórnarskrárbreytingu þeirri sem
                       samþykkt er á Alþingi sumarið 1991
                              ^1)L. 161/2007, 21. gr.

References

   Visible links
   1. file://1944033.html#g47
   2. file://1944033.html
   3. file://1944033.html#g10
   4. file://1944033.html#g39
   5. file://1944033.html#g23
   6. file://1944033.html#g53
   7. file://1944033.html#g57
   8. file://1944033.html#g55
