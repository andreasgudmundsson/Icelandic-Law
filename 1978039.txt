                                    dálkum.

   --------------------------------------------------------------------------

                                 Þinglýsingalög

                              1978 nr. 39 10. maí

   --------------------------------------------------------------------------

                        [2]Ferill málsins á Alþingi.

 Tóku gildi 1. janúar 1979. Breytt með [3]l. 63/1988 (tóku gildi 1. jan. 1989),
   [4]l. 85/1989 (tóku gildi 1. júlí 1992), [5]l. 31/1990 (tóku gildi 1. júlí
  1992), [6]l. 20/1991 (tóku gildi 1. júlí 1992), [7]l. 90/1991 (tóku gildi 1.
júlí 1992), [8]l. 91/1991 (tóku gildi 1. júlí 1992), [9]l. 6/1992 (tóku gildi 1.
  júlí 1992), [10]l. 37/1993 (tóku gildi 1. jan. 1994) og [11]l. 45/2000 (tóku
      gildi 1. jan. 2001; komu til framkvæmda skv. fyrirmælum í 13. gr.).

                      I. kafli. [Þinglýsingarstjórar.]^1)
                             ^1)[12]L. 85/1989, 1. gr.
       1. gr. [Sýslumenn eru þinglýsingarstjórar, hver í sínu umdæmi.]^1)
                             ^1)[13]L. 85/1989, 2. gr.
2. gr. [Þinglýsingarstjóri]^1) skal ekki greiða úr, hvort skjali skuli þinglýst,
           [ef hann er vanhæfur samkvæmt stjórnsýslulögum].^2) Þó ber
[þinglýsingarstjóra]^1) jafnan að hlutast til um aðgerðir, sem nauðsynlegar eru
                          til að varna réttarspjöllum.
         [Fulltrúi sýslumanns]^1) getur leyst úr þinglýsingarmáli, þótt
          [þinglýsingarstjóra]^1) bagi þau atvik er í 1. mgr. greinir.
               ^1)[14]L. 85/1989, 3. gr. ^2)[15]L. 37/1993, 36. gr.
3. gr. [Bera má úrlausn þinglýsingarstjóra um þinglýsingu samkvæmt lögum þessum
undir héraðsdómara í lögsagnarumdæmi þinglýsingarstjóra. Heimild til þess hefur
 hver sá sem á lögvarðra hagsmuna að gæta vegna ákvörðunar þinglýsingarstjóra.
  Úrlausnin skal borin undir dóm áður en fjórar vikur eru liðnar frá henni ef
þinglýsingarbeiðandi eða umboðsmaður hans var við hana staddur, en ella áður en
    fjórar vikur eru liðnar frá þeim tíma er hann eða umboðsmaður hans fékk
                               vitneskju um hana.
    Nú ber aðili úrlausn þinglýsingarstjóra undir dóm og skal þá skrá um það
                          athugasemd í þinglýsingabók.
   Sá er bera vill úrlausn um þinglýsingu skv. 1. mgr. undir dóm skal afhenda
þinglýsingarstjóra skriflega tilkynningu um það. Skal þar greina úrlausn þá sem
 borin er undir dóm, kröfu um breytingar á henni og rökstuðning fyrir kröfunni.
Þinglýsingarstjóri skal afhenda hlutaðeigandi staðfest ljósrit gagna og endurrit
  úr þinglýsingabók svo fljótt sem við verður komið. Sá sem bera vill úrlausn
   þinglýsingarstjóra undir dóm skal án tafar afhenda héraðsdómara málsgögn.
   Heimilt er þinglýsingarstjóra að senda héraðsdómara athugasemdir sínar um
 málefnið. Héraðsdómari skal kveða upp rökstuddan úrskurð svo fljótt sem kostur
        er og ekki síðar en þremur vikum eftir að honum bárust málsgögn.
Ef annar en þinglýsingarbeiðandi vill bera úrlausn um þinglýsingu undir dóm skv.
   1. mgr. skal þinglýsingarstjóri tilkynna það þinglýsingarbeiðanda og eftir
   atvikum öðrum þeim er hagsmuni kunna að eiga og gefa þeim kost á að koma á
framfæri skriflegum kröfum sínum og athugasemdum. Að því búnu tekur héraðsdómari
   málið til úrskurðar og kveður upp rökstuddan úrskurð innan frests þess sem
greinir í 3. mgr. Ef héraðsdómari telur mál sérstaklega umfangsmikið getur hann
 ákveðið að fram fari munnlegur málflutningur um ágreiningsefnið áður en það er
                              tekið til úrskurðar.
Úrskurður héraðsdómara um úrlausn þinglýsingarstjóra sætir kæru til Hæstaréttar
samkvæmt almennum reglum um kæru í einkamáli. Skal úrskurður kærður áður en tvær
 vikur eru liðnar frá uppsögn hans ef kærandi eða umboðsmaður hans var við hana
    staddur, en ella áður en tvær vikur eru liðnar frá þeim tíma er hann eða
               umboðsmaður hans fékk vitneskju um úrskurðinn.]^1)
                             ^1)[16]L. 6/1992, 1. gr.

                 II. kafli. Framkvæmd þinglýsinga og aflýsinga.
 4. gr. Skjal, sem þinglýsa á, skal afhenda þar í umdæmi, sem þinglýsing á fram
                     að fara, sbr. 20., 41., 43. og 47. gr.
5. gr. Sá, sem beiðist þinglýsingar, skal afhenda [þinglýsingarstjóra]^1) skjal
         í tvíriti, frumriti og samriti eða endurriti. Það eintak, sem
   [þinglýsingarstjóra]^1) er ætlað, skal vera ritað á haldgóðan pappír, sem
                dómsmálaráðuneytið hefur löggilt í þessu skyni.
Ef skjal, sem þinglýsa á, er ritað á erlendu máli, getur [þinglýsingarstjóri]^1)
 krafist þess, að því fylgi íslensk þýðing, rituð á löggiltan þinglýsingapappír
               og gerð af löggiltum skjalaþýðara, sé þess kostur.
    Vegna breytinga á vörslu þinglýsingaskjala má með reglugerð setja önnur
  fyrirmæli um gerð skjala og tölu eintaka, sem afhenda skal til þinglýsingar.
                             ^1)[17]L. 85/1989, 5. gr.
 6. gr. Öll skjöl, sem afhent eru til þinglýsingar, skulu færð í dagbók. [Sama
    gildir um skjöl sem afhent eru til aflýsingar þar sem dagbók er haldin í
  tölvu.]^1) Dagbók skal þannig úr garði gerð, að framlagning afrits úr henni
geti, eftir atvikum með nauðsynlegum athugasemdum, fullnægt ákvæðum laga þessara
     um birtingu vikulegrar skrár yfir þinglýst skjöl, sbr. 9. gr. 3. mgr.
  [Nú er afhent skjal til þinglýsingar og skal þá vísa því frá ef eitthvert af
                           eftirtöldum atriðum á við:
                        a. skjal er afhent í röngu umdæmi,
     b. fasteign er ekki skráð í þinglýsingabók nema um stofnskjal sé að ræða,
   c. stofnskjal landeignar er ekki forskráð í Landskrá fasteigna samkvæmt lögum
                         um skráningu og mat fasteigna,
    d. skjal varðar bein eða óbein eignarréttindi að fasteign og ekki er getið
                              fastanúmers hennar,
        e. afmörkun lands eða lóðar er ekki í samræmi við 2. mgr. 20. gr.,
     f. ekki er ótvírætt við hvaða eign skjal á, hvaða aðila skjal varðar eða
                       hvert efni þess er að öðru leyti,
    g. skjalið skortir undirritun útgefanda og vitundarvotta eða annarra þeirra
              er skjal geta staðfest, sbr. 22. gr., sé þessa þörf,
     h. skjal er aðeins afhent í einu eintaki eða samrit eða endurrit er ekki
                    ritað á löggiltan þinglýsingapappír.]^1)
 Að lokinni færslu skjals í dagbók, skal árita það og endurrit eða samrit þess.
     Áritun skal fela í sér viðurkenningu um viðtöku skjals og tilgreiningu
                                  viðtökudags.
   ^1)[18]L. 45/2000, 1. gr. Breytingarákvæði 1. mgr. og ákvæði c- og d-liðar 2.
  mgr. koma ekki til framkvæmda að því er varðar tölvufærðar fasteignabækur í
umdæmum sýslumannanna í Hafnarfirði, á Ísafirði og í Reykjavík fyrr en þær bækur
hafa verið tölvufærðar í Landskrá fasteigna, þó ekki síðar en 31. desember 2004,
                             sbr. [19]13. gr. s.l.
 7. gr. Eftir að skjal hefur verið fært í dagbók, skal [þinglýsingarstjóri]^1)
   sannreyna, hvort nokkuð sé því til fyrirstöðu að skjalinu verði þinglýst.
Vísa skal skjali frá þinglýsingu, ef útgefanda þess brestur heimild til eignar á
  þann veg, er skjalið greinir, sbr. þó 24., 25. og 51. gr. 3. mgr. Sama máli
 gegnir, ef þinglýsing er bersýnilega óþörf til verndar rétti, ef lesmál skjals
eða aðrar áletranir eru ógreinilegar eða letri svo farið, að sérstök hætta er á,
að það máist, svo og ef eintökin eru í verulegum atriðum ósamhljóða eða skjalið
 hefur aðra svo verulega galla, að ekki þykir fært að taka það til þinglýsingar
                                   og vörslu.
   Nú eru í skjali atriði, orðuð eða óorðuð, sem ekki eru í samræmi við efni
þinglýsingabóka, en skjalið er þó tækt til þinglýsingar. Skal þá gerð athugasemd
um það á skjölin, ef telja verður að ósamræmið geti skipt verulegu máli um rétt
 þann, sem skjalinu er ætlað að veita. Ef tvö eða fleiri skjöl um sömu eign eru
 afhent samtímis til þinglýsingar, sbr. 15. gr., og réttindum, er þau mæla um,
   lýstur saman, skal og rituð athugasemd á skjölin um það atvik. Sama er, ef
 aðili, sem aðeins nýtur skilorðsbundinnar heimildar að eign, gefur út skjal án
                           þess að greina skilorðið.
 Nú verður skjali ekki þinglýst án athugasemdar, og skal þá þinglýsingabók bera
            með sér, að skjalinu hafi verið þinglýst með athugasemd.
  [Þinglýsingarstjóri]^1) skal greiða úr því svo fljótt sem föng eru á og eigi
síðar en innan tveggja vikna frá því, að skjal barst til þinglýsingar, hvort það
verði fært í þinglýsingabók. Skjal verður ekki afhent þinglýsingarbeiðanda, fyrr
en þessari rannsókn er lokið. Sé þinglýsingar synjað, skal þinglýsingarbeiðanda
     þegar í stað tilkynnt um synjunina og rökstuddar ástæður fyrir henni í
                  ábyrgðarbréfi eða á annan tryggilegan hátt.
                             ^1)[20]L. 85/1989, 6. gr.
               8. gr. [Þinglýsingarstjórar]^1) færa þessar bækur:
                  1. Fasteignabók um skjöl, er varða fasteignir.
       2. Skipabók um skjöl, er varða öll skip, sem skrásetningarskyld eru.
                   3. Bifreiðabók um skjöl, er bifreiðar varða.
   4. Lausafjárbók um öll skjöl, er varða lausafé almennt, þ. á m. skip, sem eru
  ekki skrásetningarskyld, en skjöl um slík skip má þó einnig færa í skipabók
       samkvæmt 2. tölul., ef [þinglýsingarstjóra]^1) þykir það hentara.
 [Bækur þær er lúta að fasteignum skulu tölvufærðar í Landskrá fasteigna eftir
         nánari fyrirmælum ráðherra í reglugerð. Þar skal mælt fyrir um
 öryggisráðstafanir og vistun þinglýsingargagna. Þar til lokið hefur verið við
  þinglýsingarhluta Landskrár fasteigna er þinglýsingarstjórum heimilt að nota
eldri þinglýsingabækur, lausblaðabækur, spjöld eða eldra tölvukerfi. Aðrar bækur
  skulu vera lausblaðabækur, en heimilt er þó að hafa þær í spjaldskrárformi.
 Dómsmálaráðherra ákveður nánari tilhögun þeirra, hvort tölvutækni skuli beitt
við skráningu þeirra upplýsinga sem þær hafa að geyma og hvort það skuli gert í
                  sumum þinglýsingaumdæmum eða þeim öllum.]^2)
Með heitinu þinglýsingabækur er í lögum þessum átt við bækur þessar, ef ekki er
                                 annars getið.
 Í bókum þessum skal ætla [hverju]^2) skrásetningarskyldu skipi og bifreið eitt
      eða fleiri blöð eftir þörfum. Enn fremur skal ætla þeim manni blað í
lausafjárbók, sem stofnar til réttinda yfir lausafé, þar á meðal skipi, sem ekki
 er skrásetningarskylt. Þegar skjöl eru móttekin til þinglýsingar, skal þeirra
getið á blaði hlutaðeigandi ^2) skips, bifreiðar og réttsala almenns lausafjár,
    og þá þannig að yfirleitt sé hægt að gefa eignar- og veðbókarvottorð með
                        afhendingu ljósrits af blaðinu.
                                      ^2)
                ^1)[21]L. 85/1989, 7. gr. ^2)[22]L. 45/2000, 2. gr.
  9. gr. Þinglýsing fer fram með þeim hætti, að meginatriði úr skjali því, sem
 þinglýsa á, eru færð í þinglýsingabók rétta, auk dagsetningar dagbókarfærslu.
[Við þinglýsingu í Landskrá fasteigna er stöðu skjals breytt úr dagbókarfært í
                                þinglýst.]^1)
  Þá er skjal hefur verið fært í þinglýsingabók, ritar [þinglýsingarstjóri]^2)
                  vottorð um þinglýsinguna á eintök skjalsins.
     Vikulega skal gera skrá um þinglýst skjöl, og skal hún liggja frammi á
 skrifstofu [þinglýsingarstjóra]^2) fulla viku. Í skrá þessari skal getið, hver
  sé útgefandi skjals, eigandi þess, tegundar og annars, sem þarf til þess að
skjalinu sé lýst nægilega. Dómsmálaráðherra getur ákveðið birtingu slíkra skráa
                               í opinberu blaði.
                ^1)[23]L. 45/2000, 3. gr. ^2)[24]L. 85/1989, 8. gr.
10. gr. Þau eintök þinglýstra skjala, sem [þinglýsingarstjóri]^1) heldur eftir,
   skulu geymd í sérstökum skjalahylkjum, og ákveður dómsmálaráðuneytið gerð
                                    þeirra.
Þegar skjali er aflýst, skal nema það úr skjalahylki og leggja það í skjalasafn
  [þinglýsingarstjóra]^1) og síðar til annarra skjalasafna eftir því, sem lög
mæla. [Ef beiðni um aflýsingu er færð í dagbók skv. 1. mgr. 6. gr. skulu aflýst
                     skjöl ekki numin úr skjalahylkjum.]^2)
[Með reglugerð má ákveða að vistun skjala á tölvutæku formi komi í stað geymslu
       í skjalahylkjum skv. 1. mgr. Þann hátt má hafa á í sumum eða öllum
  þinglýsingaumdæmum eftir því sem aðstæður leyfa. Takmarka má vörslu skjala á
                   þann veg við ákveðnar tegundir skjala.]^2)
   Með reglugerð má einnig ákveða, að sérstakri tækni skuli beitt við vörslu
  skjala, svo sem með myndun skjala á mikrófilmur. Má hafa þann hátt á í sumum
 þinglýsingaumdæmum aðeins eða þeim öllum. Takmarka má vörslu skjala með slíkum
                      hætti við ákveðnar tegundir skjala.
                ^1)[25]L. 85/1989, 9. gr. ^2)[26]L. 45/2000, 4. gr.
 11. gr. Ef í einu og sama skjali er stofnað til fleiri réttinda en þeirra, sem
   skjalinu er aðallega ætlað að veita, skal athygli [þinglýsingarstjóra]^1)
    sérstaklega vakin á því, annaðhvort með áritun á skjalið sjálft eða með
undirstrikunum í texta skjalsins, til hvaða réttinda þinglýsingin eigi að taka.
                            ^1)[27]L. 85/1989, 10. gr.
   12. gr. Nú gefur veðhafi samkvæmt veðskuldabréfi eða tryggingarbréfi eftir
veðrétt sinn að nokkru eða öllu leyti (veðbandsleysing) eða hann samþykkir nýja
veðsetningu eða tilfærslu á veðrétti sínum (veðleyfi) eða hann gefur einhverjar
áþekkar yfirlýsingar, vegna veðréttar síns. [Verður þá slíkum yfirlýsingum ekki
þinglýst nema sjálft veðbréfið eða endurrit þess, með áritun um veðbreytinguna,
 sé sýnt eða afhent þinglýsingarstjóra svo að hann geti gengið úr skugga um að
               hennar sé nægilega getið í veðbréfinu sjálfu.]^1)
                                      ^1)
                             ^1)[28]L. 45/2000, 5. gr.
13. gr. Aflýsing skjals fer fram með þeim hætti, að dregið er strik yfir færslu
skjalsins í þinglýsingabók og ber að geta þess, hvenær slík útstrikun fór fram,
og vitna til þess skjals, er heimilaði aflýsinguna. Útstrikun skal þannig gerð,
 að eigi séu nein vandkvæði á að lesa það síðar, er áður var skráð. Yfir texta
  þess eintaks af skjalinu, sem [þinglýsingarstjóri]^1) varðveitti, skal draga
lóðrétt strik og lokakvittun eða samþykki til aflýsingar rituð á skjalið. Síðan
 skal rita vottorð um aflýsinguna á bæði eintök skjalsins og geta þess, hvenær
    hún fór fram og hvar hennar sé getið. Að svo vöxnu skal skila aðila sínu
                                    eintaki.
[Aflýsing skjals í Landskrá fasteigna fer þannig fram að stöðu skjals er breytt
 úr þinglýst í aflýst. Upplýsingar um aflýst skjöl og yfirlýsingu rétthafa
 skulu varðveittar í ferilskrá viðkomandi eignar í tölvukerfi. Síðan skal rita
 vottorð um aflýsinguna á frumrit skjalsins og geta þess hvenær hún fór fram og
     hvar hennar sé getið. Að svo vöxnu skal skila aðila sínu eintaki.]^2)
               ^1)[29]L. 85/1989, 12. gr. ^2)[30]L. 45/2000, 6. gr.

            III. kafli. Um forgangsáhrif þinglýsingar og grandleysi.
 14. gr. Ekki telst skjal afhent til þinglýsingar, nema [þinglýsingarstjóra]^1)
 séu jafnframt gefnar þær upplýsingar, sem hann óskar eftir, og lögmæt greiðsla
                   sé innt af hendi fyrir meðferð skjalsins.
Skjöl, sem berast eftir skrifstofutíma, teljast afhent næsta dag, og eins getur
 dómsmálaráðuneytið ákveðið í reglugerð, að skjöl, sem ekki berast fyrr en ein
 klukkustund er eftir af skrifstofutíma, skuli einnig teljast afhent næsta dag.
                            ^1)[31]L. 85/1989, 13. gr.
15. gr. [Skjali er þinglýst þegar það hefur verið fært í þinglýsingabók eða fær
stöðuna þinglýst í tölvu, en forgangsáhrif þinglýsingar teljast frá þeim degi
 er skjal var afhent til þinglýsingar, sbr. þó 2. mgr. 14. gr., enda sé skjalið
tækt til þinglýsingar.]^1) Skjal telst afhent til þinglýsingar á þeim degi, sem
tilgreindur er í dagbók, nema full sönnun komi fram um hið gagnstæða. Nú eru tvö
skjöl eða fleiri, sem ekki geta samrýmst, afhent samdægurs til þinglýsingar, og
      eru þau þá jafnstæð að þinglýsingargildi. Þó ganga aðfarargerðir og
    kyrrsetningar fyrir rétti, sem stafar af öðrum atvikum. Ef skjöl um tvær
aðfarargerðir (kyrrsetningargerðir) eða fleiri eru afhent samtímis, er hin elsta
þeirra rétthæst. Nú afhendir eigandi öðrum manni eign sína og hefur áskilið sér
jafnframt réttindi yfir eigninni, svo sem veðrétt eða forkaupsrétt, og gengur þá
 sá réttur fyrir réttindum, sem yngri eigandinn kann að stofna til handa öðrum
mönnum, ef heimildarskjal yngra eigandans ber með sér áskilnaðinn um rétt eldra
   eigandans og skjalið, sem gefur þetta til kynna, er afhent í síðasta lagi
     samtímis skjali því, sem heitir viðsemjanda yngra eigandans réttindum.
                                      ^2)
               ^1)[32]L. 45/2000, 7. gr. ^2)[33]L. 31/1990, 44. gr.
16. gr. Hafi hefðuðum réttindum til fasteignar eigi verið þinglýst, þá skulu þau
þó engu að síður standa óhögguð, þrátt fyrir það að 15. og 29. gr., sbr. 32. gr.
  laga þessara ættu að leiða til annarrar niðurstöðu, ef sá aðili, sem öðlast
 hefur rétt yfir sömu fasteign, hefur ekki höfðað mál til að fylgja fram rétti
         sínum innan tveggja ára frá því að hann öðlaðist réttindi sín.
  Sé hefðartími eigi liðinn, þegar aðili fékk rétt sinn, verður hann að fylgja
  eftir rétti sínum með málssókn, áður en ofangreindur frestur er úti, enda sé
                       hefðartími fullnaður á frestinum.
 Við fullnaða hefð falla niður þau réttindi yfir fasteigninni, sem fara myndu í
                     bága við þau not, sem hefðin heimilar.
17. gr. Nú telur [þinglýsingarstjóri]^1) sig ekki geta ákveðið, hvaða gjald eða
  gjöld eigi að taka fyrir skjal, sem afhent hefur verið til þinglýsingar, án
 samráða við viðkomandi ráðuneyti. Skal hann þá færa skjalið til bráðabirgða í
  þinglýsingabók og geta þess, að færslan sé eigi endanleg. Jafnskjótt og svar
  ráðuneytisins hefur borist [þinglýsingarstjóra],^1) tilkynnir hann þeim, er
  skjalið afhenti, með tryggilegum hætti um úrlausn ráðuneytisins um gjöld. Ef
gjöldin eru greidd samkvæmt þessu innan tveggja vikna frá því, að tilkynning var
 send aðila, skal [þinglýsingarstjóri]^1) bóka í þinglýsingabók, að færslan sé
   endanleg, enda teljast forgangsáhrif þinglýsingar þá frá því, er skjal var
 afhent til þinglýsingar. [Að öðrum kosti dregur þinglýsingarstjóri strik yfir
færslu skjals í þinglýsingabók eða afmáir skjal í tölvukerfi, og falla þá brott
                          áhrif þinglýsingarinnar.]^2)
               ^1)[34]L. 85/1989, 14. gr. ^2)[35]L. 45/2000, 8. gr.
 18. gr. Nú er efni skjals fært ranglega í þinglýsingabók, láðst hefur að færa
  skjalið í þinglýsingabók innan frests þess, er greinir í 7. gr. 5. mgr., eða
skjal, sem samrýmist ekki öðru skjali, er fyrr barst til þinglýsingar, er fært í
þinglýsingabók á undan því. Er þá kostur að kveða svo á með dómi, að réttur sá,
er skjal þetta veitir, skuli víkja fyrir rétti, sem síðar er þinglýst og styðst
  við samning, enda sé rétthafi grandlaus um þessi atvik. Skilyrði þessa eru:
    A. að yngra rétthafanum væri bakað óverðskuldað tjón, ef hann hlyti að þoka
                                       og
       B. að tjónið yrði þeim rétthafa, ef hann þyrfti að vægja, miklum mun
     bagalegra en hinum eldra eða leiða myndi til verulegra raskana á síðar
      þinglýstum réttindum, ef réttur sá, er mistök urðu um, gengi fyrir.
19. gr. Með grandleysi er í lögum þessum átt við það, að rétthafi eftir samningi
    eða löggerningi hvorki þekki né ætti að þekkja hin óþinglýstu réttindi.

                  IV. kafli. Þinglýsing, er varðar fasteignir.
                  1. Skilyrði þess, að skjali verði þinglýst.
20. gr. Skjali, sem snertir fasteign, skal þinglýsa í umdæmi því, sem eignin er
                                       í.
 [Binda skal þinglýsingu stofnskjals fasteignar því skilyrði að þar komi fram:
               a. heiti landeignar samkvæmt ákvörðun sveitarfélags,
                       b. landnúmer lóðar, eitt eða fleiri,
                   c. landnúmer þess lands sem lóð er tekin úr,
            d. afmörkun lóðar á uppdrætti sem staðfestur hefur verið af
                              skipulagsyfirvöldum,
     e. fastanúmer hverrar fasteignar sem hefur beina tilvísun í þá skika sem
                              henni tilheyra.]^1)
 [Heimilt er að þinglýsa í einu stofnskjali myndun fleiri en einnar fasteignar.
 Ráðherra er heimilt að ákveða í reglugerð að binda skuli þinglýsingu skjals er
varðar landamerki eða lóðamörk því skilyrði að tilgreina skuli hnit skurðpunkta
 og markalínur samkvæmt viðurkenndu hnitakerfi, svo og mælikvarða uppdrátta af
landi. Nú eru ekki fyrir hendi nægilega nákvæm hnitakerfi, og getur þá ráðherra
             í reglugerð mælt fyrir um form og efni uppdrátta.]^1)
                             ^1)[36]L. 45/2000, 9. gr.
   21. gr. Afsali verður ekki þinglýst sem eignarheimild, ef það er háð öðrum
  skilyrðum um yfirfærslu eignarréttar en uppgjöri og greiðslu kaupverðs innan
                               tiltekins frests.
   22. gr. Afsali eða veðbréfi, sem ekki er útgefið af stjórnvöldum eða öðrum
   opinberum aðilum, verður ekki þinglýst, nema undirskriftin sé staðfest af
   notario publico, héraðsdóms- eða hæstaréttarlögmanni eða fulltrúum þeirra,
  löggiltum fasteignasala, eða tveimur vitundarvottum. Það skal skýlaust tekið
   fram, að útgefandi hafi ritað nafn sitt eða kannast við undirskrift sína í
  viðurvist þess eða þeirra, er undirskriftina staðfesta, svo og að hann hafi
 verið fjárráða, er hann ritaði nafn sitt. [Vitundarvottar skulu geta kennitölu
          sinnar, eða eftir atvikum fæðingardags og heimilisfangs.]^1)
   Ritun undir samþykki samkvæmt 24. gr. skal staðfesta með hliðstæðum hætti.
                            ^1)[37]L. 45/2000, 10. gr.
 23. gr. Skjal, sem þinglýsa á, má vera bundið skilorði, en efni þess skal vera
 endanlega ákveðið. Tryggingarbréfum má samt þinglýsa, þótt eingöngu sé greind
                 hámarksfjárhæð skuldar, er bréf á að tryggja.
      24. gr. Nú hvílir skjal á löggerningi, og verður það þá eigi fært í
 fasteignabók, ef útgefanda þess brestur þinglýsta heimild til að ráðstafa eign
  þann veg, er í skjali greinir, eða hann skortir skriflegt samþykki þess, er
                slíkrar heimildar nýtur, sbr. þó 51. gr. 3. mgr.
 Aðfarargerð og kyrrsetningargerð í eign verður samt þinglýst, þótt gerðarþola
     skorti þinglýsta heimild til eignarinnar. [Afsal sem er gefið út vegna
  nauðungarsölu verður og fært í fasteignabók þótt grundvöllur sölunnar]^1) sé
 veðréttur, er stofnaður var með löggerningi af þeim, sem ekki hafði eða hefur
  þinglýsta heimild eða eins var ástatt um þann, er aðför var gerð hjá. [Hafi
 veðandlag aðfarar- eða kyrrsetningargerðar ekki verið myndað í þinglýsingabók
    skal þinglýsingarstjóra heimilt að mynda eign til bráðabirgða í Landskrá
    fasteigna. Slík skráning til bráðabirgða kemur ekki í stað þinglýsingar
                          stofnskjals skv. 20. gr.]^2)
 Skiptaafsali fyrir eign verður ekki þinglýst, ef sá, er afsalið tjáir hafa átt
                 eignina, er ekki þinglýstur eigandi hennar ^1)
 Dómi um réttindi til fasteignar verður ekki þinglýst, nema hann bindi þann, er
      nýtur þinglýstrar heimildar að eign, enda mæli lög ekki öðrum orðum.
               ^1)[38]L. 90/1991, 91. gr. ^2)[39]L. 45/2000, 11. gr.
  25. gr. Þinglýsta eignarheimild hefur sá, er þinglýsingabók nefnir eiganda á
hverjum tíma. Sama er um þann, er færir sönnur á, að eignarréttur hafi flust til
    sín vegna andláts eiganda. Um þinglýsta heimild að öðrum réttindum gilda
                               hliðstæðar reglur.
Nú [hafa erfingjar lokið einkaskiptum á dánarbúi]^1) og þinglýsa skiptagjörð eða
 yfirlýsingu um, að fasteign hafi orðið eign þeirra eða einhvers þeirra, og er
  það nægileg eignarheimild fyrir þá, sbr. þó 3. mgr. 24. gr. Ef maki situr í
     óskiptu búi, er nægilegt að þinglýsa leyfi [sýslumanns]^1) til búsetu.
 Nú er eign seld [við nauðungarsölu, og skal þá sýslumaður]^2) gera ráðstafanir
 til þess að um það sé getið á blaði fasteignar í fasteignabók. Hliðstæð skylda
hvílir á [skiptastjóra]^1) við upphaf gjaldþrotaskipta og opinberra skipta á búi
 og við upphaf nauðasamninga. Fyrir færslu slíkra tilkynninga skal ekki greiða
                               þinglýsingagjald.
              ^1)[40]L. 20/1991, 136. gr. ^2)[41]L. 90/1991, 91. gr.
  26. gr. Sá, sem hefur þinglýsta eignarheimild að eign, nýtur einnig slíkrar
heimildar að einstökum hlutum hennar, þ. á m. byggingum, sem reistar hafa verið
     eða reistar verða á eigninni, nema fasteignabók nefni annan rétthafa.
Nú er þinglýst gögnum, er veita öðrum eignarrétt að byggingu en lóðareiganda, og
              skal þá ætla byggingu sérstakt blað í fasteignabók.
   Erfðafesturétti og öðrum varanlegum afnotarétti skal velja sérstakt blað í
fasteignabók. Sá, sem nýtur heimildar að slíkum rétti, telst einnig hafa heimild
 að byggingum, sem standa á landi því, er leiguréttur tekur til, nema annars sé
                                     getið.
          2. Leiðrétting á röngum færslum. Bráðabirgðavernd réttinda.
27. gr. Nú verður [þinglýsingarstjóri]^1) þess áskynja, að færsla í fasteignabók
er röng eða mistök hafa orðið um þinglýsinguna ella, og skal hann þá bæta úr. Ef
   ætla má, að tilteknir aðilar hafi hlotið rangar upplýsingar um eign sakir
mistakanna, skal [þinglýsingarstjórinn]^1) skýra þeim frá málavöxtum, ef gerlegt
               er, í ábyrgðarbréfi eða með jafntryggilegum hætti.
Nú staðhæfir maður, að færsla í fasteignabók sé efnislega röng og horfi sér til
réttarspjalla, og er honum þá kostur að fá þinglýst kröfu sinni um leiðréttingu,
         ef hann færir veigamikil rök fyrir staðhæfingu sinni, að mati
          [þinglýsingarstjóra],^1) eða setur tryggingu eftir því, sem
[þinglýsingarstjóri]^1) kveður á um. Ef hann færir ekki sönnur fyrir staðhæfingu
 sinni innan frests, sem [þinglýsingarstjóri]^1) setur honum, skal athugasemdin
                         strikuð út í fasteignabókinni.
                            ^1)[42]L. 85/1989, 16. gr.
28. gr. Ef mál, sem varðar réttindi yfir fasteign, er sótt fyrir dómstóli, getur
dómurinn ákveðið með úrskurði, að stefnunni eða útdrætti úr henni megi þinglýsa.
      Nú synjar dómari þessa, og má þá kæra þá úrlausn til Hæstaréttar ^1)
    Nú er málið hafið, eða dómur gengur sóknaraðila eigi í vil um heimt eða
viðurkenningu réttinda yfir fasteigninni. Skal þá strika út athugasemd um stefnu
í fasteignabókinni að beiðni varnaraðila eða annarra, er hagsmuna hafa að gæta,
þá er mál hefur verið hafið, áfrýjunarfresti lýkur án áfrýjunar eða dómur æðsta
                        dómstigs hefur gengið um málið.
                            ^1)[43]L. 91/1991, 161. gr.
           3. Hvaða réttindi séu háð þinglýsingu og að hverju marki.
 29. gr. Réttindum yfir fasteign skal þinglýsa til þess að þau haldi gildi gegn
   þeim, er reisa rétt sinn á samningum um eignina, og gegn skuldheimtumönnum
                      eiganda eða annars rétthafa að eign.
 Samningur eða réttargerð, er skuldheimtumenn byggja á, fær ekki hrundið eldri
  óþinglýstum rétti, sem háður er þinglýsingu, nema gögnum þessum sé þinglýst
 sjálfum, ef þinglýsingar er þörf, enda sé rétthafi eftir samningi grandlaus um
                            rétt þann, er hrinda á.
 30. gr. Nú er veðbréfi þinglýst, og þarf þá ekki að þinglýsa framsali veðbréfs
eða gerningi (gerð), sem varðar annars konar yfirfærslu á réttindum að því. Sama
er um veðsetningu veðbréfs, þegar til hennar er stofnað með því að setja bréfið
                                  að handveði.
 31. gr. Stofnun afnotaréttar og framsal á afnotarétti er ekki háð þinglýsingu:
   1. Ef afnotatími er 12 mánuðir hið lengsta eða fært er að segja upp samningi
með fyrirvara, sem eigi sé lengri en 3 mánuðir, miðað við almennan fardag, enda
                         varði samningur íbúðarhúsnæði.
   2. Ef afnotatími er eigi lengri en 2 ár eða heimilt er að segja upp samningi
      með fyrirvara, er eigi sé lengri en 6 mánuðir, enda varði samningur
  atvinnuhúsnæði. Afnotasamningar, er lúta ákvæðum lagasetningarinnar um ábúð
                       jarða, eru ekki háðir þinglýsingu.
  Fyrirframgreiðsla á leigu fyrir lengri tíma en eitt ár og lækkun á leigu frá
því, er segir í þinglýstum samningi, eru háð þinglýsingu, enda sé þessara atvika
                 ekki sérstaklega getið í þinglýstum samningi.
  32. gr. Réttarvernd lögveðréttinda er ekki háð þinglýsingu, nema lög áskilji
  annað. Réttarvernd eignarnámsgerða er hins vegar háð þinglýsingu. Sama er um
                      réttindi, sem fengin eru fyrir hefð.
                          4. Réttaráhrif þinglýsingar.
33. gr. Sá, er hlýtur réttindi með samningi við þinglýstan eiganda að eign, þarf
  ekki að sæta þeirri mótbáru, að heimildarbréf fyrirrennara hans sé ógilt, ef
        hann er grandlaus um ógildisatvikið, er hann öðlaðist réttindin.
  Mótbára, er lýtur að því að skjal samkvæmt 1. mgr. sé falsað eða fengið með
beitingu slíkrar nauðungar, er í [44]28. gr. laga nr. 7/1936 greinir, glatast þó
 ekki. Sama er um þá mótbáru, að skjal sé ógilt vegna lögræðisskorts útgefanda
                                  fyrir æsku.
  Nú er þinglýst skjali, sem ógilt er að lögum. Ef annmarkinn eyðist síðar, er
ekki þörf nýrrar þinglýsingar, en forgangsáhrif þinglýsingar teljast þá frá því,
                             að annmarkanum létti.
 34. gr. Leiga, afgjöld og aðrar greiðslur verða inntar til þeirra, sem heimild
hafa eftir þinglýsingabók til að veita þeim móttöku, svo að bindandi sé, enda sé
 greiðandi grandlaus um að viðtökuheimild hafi síðar horfið á hönd öðrum manni.
              Hliðstæðu gegnir um uppsagnir og svipaðar aðgerðir.
 Um afborgun af veðskuldabréfi og aðgerðir út af því fer samkvæmt sérreglum um
                                 viðskiptabréf.
                           5. Brottfall þinglýsingar.
                       a. Tímabundið gildi þinglýsingar.
  35. gr. Nú er þinglýst hafti eða kvöð á eign, og er þeim ekki ætlað að vera
ævarandi. Falla þá brott þau áhrif, er greinir í 15. gr., þegar liðin eru 30 ár
  frá því að haftinu var þinglýst, enda sé því ekki þinglýst að nýju, áður en
                  frestur þessi er úti, sbr. þó 36. og 37. gr.
Þinglýsing áritunar á áður þinglýst skjal slítur ekki fresti þeim, er greinir í
1. mgr., ef áritun felur ekki í sér sérstaka viðurkenningu á tilvist haftsins. Í
           hækkun á fjárhæð veðbréfs telst fólgin slík viðurkenning.
36. gr. Ef skjal tekur til ákveðið tímabil, sem því er ætlað að gilda um, eða er
           bundið við lífstíð rétthafa, eiga ákvæði 35. gr. ekki við.
Nú er lágmarkstími um gildi skjals nefndur og falla þá réttaráhrif þinglýsingar
             aldrei brott fyrr en þremur árum eftir lok þess tíma.
Um veðbréf eyðast áhrif þinglýsingar ekki fyrr en fimm ár hið skemmsta eru liðin
frá þeim degi, er skuldin átti að vera greidd að fullu samkvæmt ákvæðum bréfsins
 eða skuldin gat fyrst orðið eindöguð fyrir uppsögn af hendi kröfuhafa, en gæta
                    verður þó ávallt ákvæða 1. mgr. 35. gr.
  37. gr. Áhrif þinglýsingar á veðrétt, er stofnast fyrir fjárnám, lögtak eða
 svipaðar réttargerðir, falla ekki brott fyrr en full fimm ár eru liðin frá því
   að réttargerðinni var þinglýst. Áhrif þinglýsingar um kyrrsetningargerð og
  lögbann eyðast tveimur árum eftir að réttargerðinni eða dómsúrlausn um gildi
                              hennar var þinglýst.
 Ákvæði 1. mgr. koma ekki til greina, ef þinglýst er tilkynningu frá rétthafa,
     áður en frestur er úti, um, að haftið sé eigi niður fallið. Frá þeirri
tilkynningu eða nýrri þinglýsingu hefjast nýir frestir, jafnlangir hinum fyrsta,
                   frá síðustu þinglýsingu á undan að telja.
38. gr. [Þinglýsingarstjóri]^1) fylgist með því eftir föngum, hvort réttaráhrif
    tiltekinnar þinglýsingar séu fallin brott, og ber honum að má haftið úr
  fasteignabók, ef því er að skipta, að eigin frumkvæði. Sama máli gegnir, ef
    rétti er bersýnilega lokið. [Þinglýsingarstjóri]^1) skal þó jafnan senda
rétthafa sérstaka tilkynningu um væntanlega afmáningu, svo að rétthafa sé kostur
                  að varna því, að áhrif þinglýsingar eyðist.
Nú eru horfur á, að eignarhafti, sem þinglýst hefur verið fyrir tuttugu árum hið
skemmsta, sé lokið, og getur þá [þinglýsingarstjóri]^1) að beiðni eiganda gefið
út áskorun, sem birta skal þrisvar sinnum í Lögbirtingablaðinu, til væntanlegra
rétthafa um að halda fram rétti sínum innan fjögurra mánaða frá síðustu birtingu
áskorunar. Ef gerlegt er, skal sérstök tilkynning send í ábyrgðarbréfi þeim, er
  fasteignabók nefnir rétthafa. Gefi enginn sig fram, skal afmá eignarhaftið.
Nú er eignarhaft máð ranglega, og skal þá beita reglum 18. gr. eftir því sem við
                                       á.
   Ef miða skal frest eftir 35.37. gr. við þinglýsingu skjals, skal miða við
                          færsludag í þinglýsingabók.
                            ^1)[45]L. 85/1989, 17. gr.
                                 b. Aflýsingar.
39. gr. Eignarhafti skal aflýsa, þegar þinglýst er sönnun fyrir brottfalli þess
      eða skjal er afhent með yfirlýsingu rétthafa um að því megi aflýsa.
   Veðskuldabréfi eða tryggingarbréfi verður þó ekki aflýst, nema kvittun eða
  samþykki til aflýsingar sé ritað á bréfið sjálft. [Þinglýsing á staðfestingu
rétthafa samkvæmt þinglýsingabók um aflýsingu skjals er þó fullnægjandi ef um er
að ræða bréf sem gefin hafa verið út til ríkissjóðs, opinberra stofnana, banka,
       sparisjóða, lífeyrissjóða, tryggingafélaga eða verðbréfasjóða.]^1)
 Þegar þinglýst skjal hefur verið ógilt með dómi, má þó aflýsa því, ef lagt er
       fram endurrit af dóminum með áritaðri beiðni dómhafa um aflýsingu.
      [Nú er fasteign seld við nauðungarsölu, og skal þá má eignarhöft úr
 þinglýsingabók eftir því sem mælt er fyrir um í afsali vegna nauðungarsölunnar
      þegar því er þinglýst.]^2) Til þess að slík [skjöl]^2) verði máð úr
 þinglýsingabók, þarf ekki að afhenda þau, en geta skal [þinglýsingarstjóri]^3)
þess með áritun á það eintak skjalsins, er hann varðveitti, hvers vegna það hafi
                                  verið afmáð.
      Ef sönnur þær, sem aflýsingarbeiðandi ber fyrir sig, eru ekki metnar
                     fullnægjandi, skal synja um aflýsingu.
   ^1)[46]L. 45/2000, 12. gr. ^2)[47]L. 90/1991, 91. gr. ^3)[48]L. 85/1989, 18.
                                      gr.

         V. kafli. Þinglýsing um skrásett skip, 5 rúmlestir og stærri.
40. gr. Stofnun og vernd eignarréttar og eignarhafta á skrásettu skipi, sem er 5
rúmlestir eða stærra, eða hluta slíks skips, lýtur reglunum um fasteignir, eftir
                           því sem við verður komið.
   Nú er rétthöfum í fasteign veitt sérstakt hagræði í lögum við heimt krafna
    sinna, og njóta þá slíkir rétthafar í eignum þeim, er 1. mgr. tekur til,
                              hliðsetts hagræðis.
41. gr. Þinglýsing skjala, er varða skip 5 rúmlestir eða stærra, skal fara fram
    þar í umdæmi, sem skipið er skráð. Ákvæði [49]5. og [50]6. gr. laga nr.
              66/1963^1) halda þó gildi sínu eftir því sem við á.
                               ^1)Nú [51]l. 34/1985.
 42. gr. Til nafnbreytingar á skrásettu skipi þarf samþykki þinglýstra eigenda
  þess. Nafnbreytingu og flutning skips skal [þinglýsingarstjóri]^1) tilkynna
óbeinum rétthöfum í skipinu, ef þeir eru kunnir. Tilkynningu um flutning annast
     [þinglýsingarstjóri]^1) í þinglýsingaumdæmi því, sem skip er flutt úr.
  Nú er skrásett skip, er þessi kafli laganna tekur til, flutt á milli umdæma.
Skal þá [þinglýsingarstjóri]^1) senda [þinglýsingarstjóra]^1) í umdæmi því, sem
   flytja á í, öll skjöl, sem í gildi eru um skipið, en staðfest endurrit eða
ljósrit, ef um er að ræða skjöl, sem bundin hafa verið í afsals- og veðmálabækur
        fyrir gildistöku laga þessara. Þinglýsing fer ekki fram á ný, en
 [þinglýsingarstjóranum]^1) í nýja umdæminu ber að færa skjölin í skipabók sína
                 innan þess frests, er greinir í 7. gr. 5. mgr.
     Réttaráhrif þinglýsingar rofna ekki fyrir flutning skips milli umdæma.
                            ^1)[52]L. 85/1989, 19. gr.

       VI. kafli. [Þinglýsing um skrásett skráningarskyld skip minni en 5
                                 rúmlestir.]^1)
                             ^1)[53]L. 63/1988, 2. gr.
 43. gr. [Skjali, er varðar skrásett skráningarskylt skip minna en 5 rúmlestir,
                     skal þinglýst þar sem skipið er skráð.
    Eignarheimild fyrir skrásettu skráningarskyldu skipi, sem er innan við 5
rúmlestir, þarf ekki að þinglýsa, heldur skal eignarheimild sú, sem greind er í
skipaskrá, talin nægur grundvöllur undir þinglýsingu skjala frá þeim er þar eru
 skráðir eigendur. Ef útgefandi skjals er ekki skráður eigandi skal vísa skjali
  frá þinglýsingu nema fyrir liggi skriflegt samþykki hins skráða eiganda með
                  staðfestri undirritun hans að hætti 22. gr.
  Hvers konar eignarhafti í skrásettu skráningarskyldu skipi skal þinglýsa til
þess að það hafi gildi gagnvart þeim sem í grandleysi gera samning við eigendur
                     þeirra og gagnvart skuldheimtumönnum.
Veðbréf í eignum þessum skulu afhent til þinglýsingar með sama fresti og greinir
    í 1. mgr. 48. gr. og skal undirskrift og lögræði útgefanda, svo og rétt
                   dagsetning, staðfest að hætti 22. gr.]^1)
                             ^1)[54]L. 63/1988, 3. gr.
44. gr. Veðbréf í skrásettu skráningarskyldu skipi minna en 5 rúmlestir ^1) skal
máð úr þinglýsingabók, þegar liðin eru 15 ár frá þinglýsingu bréfsins, enda hafi
 [þinglýsingarstjóranum]^2) ekki borist tilkynning til þinglýsingar innan þessa
 frests um, að bréfið sé enn í gildi. Að öðru leyti gilda ákvæði 36. og 37. gr.
               ^1)[55]L. 63/1988, 4. gr. ^2)[56]L. 85/1989, 20. gr.
    45. gr. [Nú er skráð skráningarskylt skip innan 5 rúmlesta flutt á milli
 skráningarumdæma. Skal þá [þinglýsingarstjóri]^1) senda skráningarvaldsmanni í
  umdæmi því, sem flytja á í, öll skjöl sem í gildi eru um skipið, en staðfest
 endurrit eða ljósrit ef um er að ræða skjöl sem bundin hafa verið í afsals- og
 veðmálabækur fyrir gildistöku laga þessara. Þinglýsing fer ekki fram á ný, en
 [þinglýsingarstjóranum]^1) í nýja umdæminu ber að færa skjölin í skipabók sína
                 innan þess frests er greinir í 5. mgr. 7. gr.
           Réttaráhrif þinglýsingar rofna ekki fyrir flutning skips.
[Þinglýsingarstjóri]^1) í skráningarumdæminu fyrra sendir óbeinum rétthöfum, ef
        þeir eru kunnir, tilkynningu um flutning skips milli umdæma.]^2)
               ^1)[57]L. 85/1989, 21. gr. ^2)[58]L. 63/1988, 5. gr.
 46. gr. Af ákvæðum IV. kafla laga þessara gilda um eignir þær, sem þessi kafli
 fjallar um, 21.23. gr., 25. gr. og eftir því sem við á, ákvæði 27.28. gr. og
               29. gr. 2. mgr. og 30.39. gr. (sbr. þó 44. gr.).

VII. kafli. [Þinglýsing er varðar lausafé almennt, þar á meðal skip sem ekki eru
           skráningarskyld og skip sem ekki hafa verið skrásett.]^1)
                             ^1)[59]L. 63/1988, 6. gr.
 47. gr. Skjali, sem varðar lausafé, þ. á m. skip, sem ekki er skráningarskylt,
  eða hefur eigi verið skráð, skal þinglýsa á heimavarnarþingi eiganda þeirra
 eigna, sem haft er fellt á, eða þess, er hlíta verður takmörkun á rétti. Eigi
       hann ekki varnarþing hérlendis, má þinglýsa skjalinu í Reykjavík.
 Nú er skrásett firma eða félag eigandi muna, og skal þá þinglýsa skjali, er þá
   varðar, í því þinglýsingaumdæmi, sem þau eru skrásett. Ef önnur félög eru
eigendur muna, skal þinglýsa skjali á varnarþingi formanns félagsstjórnar. Ef um
 sérstaka sameign er að ræða, skal þinglýsa skjali á varnarþingi þess, sem er í
       fyrirsvari fyrir sameigninni, ella á varnarþingi allra sameigenda.
 [Nú er þinglýst skjali er varðar skrásetta bifreið og þarf þá ekki að þinglýsa
eignarheimild, heldur skal eignarheimild sú, sem greind er í bifreiðaskrá, talin
nægur grundvöllur undir þinglýsingu skjala frá þeim er þar eru skráðir eigendur.
 Ef útgefandi skjals er ekki skráður eigandi skal vísa skjali frá þinglýsingu,
     nema fyrir liggi skriflegt samþykki hins skráða eiganda með staðfestri
                      undirritun hans að hætti 22. gr.]^1)
Nú flytur eigandi úr þinglýsingaumdæmi eða eigendaskipti verða að eign, og má þá
            þinglýsing fara fram að nýju, en hún er ekki nauðsynleg.
Af ákvæðum IV. kafla laga þessara gilda 22.23. gr., 29. gr. 2. mgr. og 30.39.
                  gr. (sbr. þó 48. gr.) eftir því, sem við á.
                             ^1)[60]L. 63/1988, 7. gr.
 48. gr. Veðbréf, sem veitir sjálfsvörsluveð í lausafé, þ. á m. skipi, sem ekki
     er skráningarskylt eða skráð, skal afhent [þinglýsingarstjóra]^1) til
 þinglýsingar innan þriggja vikna frá því að það var gefið út, ef í kaupstað er
 eða þinghá, þar sem [þinglýsingarstjóri]^1) sá, er fjalla á um þinglýsinguna,
 hefur skrifstofu, ella innan fjögurra vikna. Auk staðfestingar á undirritun og
  lögræði útgefanda að hætti 22. gr. skal einnig votta, að dagsetning sé rétt.
Þinglýsing er forsenda þess, að veðbréf haldi gildi gagnvart rétthöfum samkvæmt
     samningum, sem gerðir eru í grandleysi við eiganda veðsins um veðsetta
                 lausafjármuni, og gagnvart skuldheimtumönnum.
 Ef þinglýsing fer ekki fram innan frests þess, er grein þessi tekur til, hefur
        veðbréfið ekki gildi gagnvart aðiljum þeim, sem getur í 2. mgr.
  Veðbréf, sem veitir sjálfsvörsluveð í tilteknum lausafjármunum, skal máð úr
     þinglýsingabók, þegar tíu ár eru liðin frá þinglýsingu bréfsins, hafi
     [þinglýsingarstjóra]^1) ekki innan þessa frests borist tilkynning til
þinglýsingar um, að bréfið sé enn í gildi. Að öðru leyti gilda ákvæði 36. og 37.
                                      gr.
   Réttaráhrif þinglýsingar á veðsetningu viðskiptabréfs gagnvart grandlausum
   framsalshöfum að bréfinu eru háð áritun á bréfið sjálft um veðsetninguna.
                            ^1)[61]L. 85/1989, 22. gr.

                            VIII. kafli. Bótaákvæði.
49. gr. Nú hlýtur maður tjón, sem telja verður sennilega afleiðingu af mistökum
  [þinglýsingarstjóra]^1) eða af atvikum, sem greinir í d- og e-liðum þessarar
greinar, en bótakrefjandi á sjálfur ekki sök á því, og á hann þá rétt á bótum úr
                      ríkissjóði, ef tjónið stafar af því:
   a. Að hann hefur treyst þinglýsingarvottorði [þinglýsingarstjóra],^1) sbr. 9.
       gr., eða vottorði [þinglýsingarstjóra]^1) um efni þinglýsingabóka
                  (veðbókarvottorði), enda sé aðili grandlaus.
    b. Að skjali, sem borist hefur til þinglýsingar, hefur ekki verið þinglýst,
                             eða þinglýst of seint.
     c. Að skjal verður að þoka fyrir síðar þinglýstu skjali samkvæmt 18. gr.
   d. Að heimildarskjali, sem greint er í 2. mgr. 33. gr., er þinglýst og aðili
  hefur gert samning um fasteign eða skrásett skip, 5 rúmlestir eða stærra, í
                      trausti þess, að skjalið væri gilt.
      e. Að ákvæði 38. eða 50. gr. hafa leitt til þess að réttindi hans féllu
                                     niður.
                            ^1)[62]L. 85/1989, 23. gr.

                          IX. kafli. Gildistaka o.fl.
  50. gr. Nú fer maður með eignarumráð að tiltekinni eign við gildistöku laga
 þessara, en þinglýstri eignarheimild hans er nokkuð áfátt. Er honum þá rétt að
snúa sér til [þinglýsingarstjóra]^1) á varnarþingi eignar með yfirlýsingu um, að
hann sé eigandi eignarinnar. Skilyrði þess, að hann fái óskoraða eignarheimild á
                    grundvelli yfirlýsingarinnar eru þessi:
   a. að hann hafi í höndum heimildarskjal, sem áfátt er og þinglýst hefur verið
             a.m.k. 5 árum áður en heimildar þessarar er neytt, eða
     b. hafi í höndum heimildarskjal frá manni, sem fengið hefur slíku skjali
                      þinglýst fyrir 5 árum hið skemmsta.
Nú telur [þinglýsingarstjóri],^1) að skilyrðum þessum sé fullnægt, og gefur hann
 þá út áskorun til rétthafa um að halda fram rétti sínum innan fjögurra mánaða
  frá síðustu birtingu áskorunar, að viðlögðum réttarmissi. Áskorun þessi skal
 birt þrisvar í Lögbirtingablaðinu á kostnað beiðanda. Ef enginn gefur sig fram
 innan frests þessa, skráir [þinglýsingarstjóri]^1) athugasemd í þinglýsingabók
                      um, að eignarheimild sé ekki áfátt.
 Nú brestur mann þinglýsta eignarheimild og jafnframt skilríki fyrir réttindum
 sínum, og skal þá [höfðað eignardómsmál eftir því sem skilyrði standa til].^2)
              ^1)[63]L. 85/1989, 24. gr. ^2)[64]L. 91/1991, 161. gr.
   51. gr. Nú er stofnað að fullu fyrir gildistöku laganna til réttinda yfir
fasteign, skráðu skráningarskyldu skipi eða skrásettri bifreið og hefðu réttindi
 haldið gildi sínu gagnvart þriðja manni án þinglýsingar eftir eldra rétti, og
                eru þau þá einnig gild með sama hætti framvegis.
 Reglum 22. og 24. gr., sbr. 43. og 48. gr. laganna verður ekki beitt um skjöl,
                   sem gefin eru út fyrir gildistöku þeirra.
 Nú er húseign án þinglýstra lóðarréttinda vegna þess, að af sérstökum ástæðum
 vill lóðareigandi ekki gera tímabundinn afnota- eða leigusamning um lóðina, og
 skal þá ákvæðum 1. og 3. mgr. 24. gr. laganna ekki beitt um skjöl, sem slíkar
         húseignir varða. 50. gr. laganna tekur ekki til slíkra eigna.
1. mgr. 33. gr. og d-liður 49. gr. taka aðeins til skjala, sem þinglýst er eftir
       gildistöku laga þessara og ekki gilda sérstakar undantekningar um.
      52. gr. Skjöl, sem þinglýst er fyrir 1. janúar 1949, skal ekki má úr
       þinglýsingabók eftir 35. gr., sbr. 38. gr., fyrir 1. janúar 1984.
    Skjöl þau, er greinir í 37. gr., 44. gr. og 48. gr. og þinglýst er fyrir
   gildistöku laganna, skulu ekki máð úr þinglýsingabók fyrir 1. janúar 1986.
   Á næstu 5 árum eftir gildistöku laganna skulu þinglýsingardómarar rannsaka
  grandgæfilega þinglýsingabækur til úrlausnar um réttindi, sem kunna að hafa
 glatað gildi sínu. Um réttindi, sem bersýnilega eru fallin brott, fer skv. 38.
    gr. 1. mgr. Ef vafi er um gildi einstakra réttinda, ber dómara að leita
 upplýsinga hjá réttum aðiljum. Honum er og kostur að beita ákvæðum 2. mgr. 38.
                           gr. eftir því, sem við á.
  Þinglýsingabækur þær, sem færðar eru við gildistöku laganna, skal nota, uns
 dómsmálaráðuneytið skipar fyrir um nýjar bækur eða notkun nýrrar tækni. Þegar
 nýjar þinglýsingabækur eru teknar í notkun, skal ekki færa í þær réttindi, sem
bersýnilega eru niður fallin. Dómsmálaráðuneytið ákveður, hvenær ákvæði 10. gr.
                frv.^1) koma til framkvæmda í einstökum umdæmum.
  Dómsmálaráðuneytið ákveður, hvenær færsla skjala í dagbækur samkvæmt 6. gr.
 skuli tekin upp í einstökum umdæmum. Þar til slík ákvörðun hefur verið tekin,
skal viðtöku skjala og áritun um hana hagað með sama hætti og verið hefur fyrir
                            gildistöku laga þessara.
                        ^1)Virðist eiga að vera laganna.
    53. gr. Dómsmálaráðuneytið setur í reglugerð^1) ákvæði um framkvæmd laga
 þessara, m.a. um þinglýsingapappír, útlit skjala og efni, endurrit skjala, um
       geymslu skjala, fyrirkomulag þinglýsingabóka og færslu þeirra, um
 þinglýsingarvottorð, og að hverju marki almenningi sé kostur að kynna sér efni
þinglýsingabóka. Enn fremur skal kveða nánar á um birtingu skjala, sem sætt hafa
                           færslu í þinglýsingabækur.
                      ^1)[65]Rg. 284/1996, sbr. [66]319/1997.
                                    54. gr.
                 55. gr. Lög þessi öðlast gildi 1. janúar 1979.
    [Ákvæði til bráðabirgða. Dómsmálaráðuneytið hefur umsjón með yfirfærslu
   þinglýsingabóka fasteigna í Landskrá fasteigna í samvinnu við Fasteignamat
 ríkisins í því skyni að mynda þinglýsingarhluta Landskrár fasteigna í samræmi
   við lög um skráningu og mat fasteigna. Um gerð þinglýsingarhluta Landskrár
                   fasteigna fer eftir ákvæðum laga þessara.
 Áður en upplýsingar úr þinglýsingabók eru yfirfærðar í Landskrá fasteigna skal
   þinglýsingarstjóri bera saman lýsingu fasteignar eins og hún er í Landskrá
fasteigna og þinglýsingabók. Komi fram misræmi þar skal þinglýsingarstjóri skrá
                   um það athugasemdir í Landskrá fasteigna.
  Sé fasteign í þinglýsingabók ekki auðkennd með fastanúmeri eða landnúmeri er
  þinglýsingarstjóra heimilt að nota auðkenni fasteignar í Landskrá fasteigna,
               enda leiki ekki vafi á að um sömu eign sé að ræða.
Við afmörkun landeignar í Landskrá fasteigna skal leggja til grundvallar lýsingu
eignamarka í þinglýsingabók séu þau fyrir hendi, en ella skal miða við lýsingu í
landamerkjaskrá. Séu upplýsingar um afmörkun landeignar ekki fyrir hendi, hvorki
 í þinglýsingabók né landamerkjaskrá, skal þinglýsingarstjóra heimilt að leggja
             til grundvallar afmörkun samkvæmt skrám sveitarfélags.
Dómsmálaráðherra setur að öðru leyti nánari reglur um hvernig skuli brugðist við
     misræmi í skráningu milli þinglýsingabóka og Landskrár fasteigna.]^1)
                            ^1)[67]L. 45/2000, brbákv.

References

   Visible links
   1. http://www.althingi.is/dba-bin/lawformpr.pl?lnr=1978039
   2. http://www.althingi.is/dba-bin/ferill.pl?ltg=99&mnr=152
   3. file:///altext/stjtnr.html#1988063
   4. file:///altext/stjt/1989.085.html
   5. file://1990031.html
   6. file://1991020.html
   7. file://1991090.html
   8. file://1991091.html
   9. file:///altext/stjt/1992.006.html
  10. file://1993037.html
  11. file:///altext/stjt/2000.045.html
  12. file:///altext/stjt/1989.085.html
  13. file:///altext/stjt/1989.085.html
  14. file:///altext/stjt/1989.085.html
  15. file://1993037.html#g36
  16. file:///altext/stjt/1992.006.html
  17. file:///altext/stjt/1989.085.html
  18. file:///altext/stjt/2000.045.html
  19. file:///altext/stjt/2000.045.html
  20. file:///altext/stjt/1989.085.html
  21. file:///altext/stjt/1989.085.html
  22. file:///altext/stjt/2000.045.html
  23. file:///altext/stjt/2000.045.html
  24. file:///altext/stjt/1989.085.html
  25. file:///altext/stjt/1989.085.html
  26. file:///altext/stjt/2000.045.html
  27. file:///altext/stjt/1989.085.html
  28. file:///altext/stjt/2000.045.html
  29. file:///altext/stjt/1989.085.html
  30. file:///altext/stjt/2000.045.html
  31. file:///altext/stjt/1989.085.html
  32. file:///altext/stjt/2000.045.html
  33. file://1990031.html#g44
  34. file:///altext/stjt/1989.085.html
  35. file:///altext/stjt/2000.045.html
  36. file:///altext/stjt/2000.045.html
  37. file:///altext/stjt/2000.045.html
  38. file://1991090.html#g91
  39. file:///altext/stjt/2000.045.html
  40. file://1991020.html#g136
  41. file://1991090.html#g91
  42. file:///altext/stjt/1989.085.html
  43. file://1991091.html#g161
  44. file://1936007.html#g28
  45. file:///altext/stjt/1989.085.html
  46. file:///altext/stjt/2000.045.html
  47. file://1991090.html#g91
  48. file:///altext/stjt/1989.085.html
  49. file:///altext/stjtnr.html#1963066?g5
  50. file:///altext/stjtnr.html#1963066?g6
  51. file://1985034.html
  52. file:///altext/stjt/1989.085.html
  53. file:///altext/stjtnr.html#1988063?g2
  54. file:///altext/stjtnr.html#1988063?g3
  55. file:///altext/stjtnr.html#1988063?g4
  56. file:///altext/stjt/1989.085.html
  57. file:///altext/stjt/1989.085.html
  58. file:///altext/stjtnr.html#1988063?g5
  59. file:///altext/stjtnr.html#1988063?g6
  60. file:///altext/stjtnr.html#1988063?g7
  61. file:///altext/stjt/1989.085.html
  62. file:///altext/stjt/1989.085.html
  63. file:///altext/stjt/1989.085.html
  64. file://1991091.html#g161
  65. http://www.reglugerd.is/interpro/dkm/WebGuard.nsf/key2/284-1996
  66. http://www.reglugerd.is/interpro/dkm/WebGuard.nsf/key2/319-1997
  67. file:///altext/stjt/2000.045.html
