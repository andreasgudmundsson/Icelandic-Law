
   --------------------------------------------------------------------------

                                                               Lög um loftferðir

                              1964 nr. 34 21. maí

   --------------------------------------------------------------------------

                                   I. kafli.
                                 Upphafsákvæði.
                                     1. gr.
           Loftfar nefnist í lögum þessum hvert það tæki, sem lagað er til að
      hefja sig á loft eða haldast og hreyfast á lofti og telst að eðlisrökum
                                                                     loftfar.

                                     2. gr.
           Loftferðir um íslenskt yfirráðasvæði (lofthelgi Íslands) eru háðar
    þeim skilyrðum og takmörkunum, er segir í lögum þessum eða reglum, settum
                                                               samkvæmt þeim.

                                     3. gr.
         Loftfari er rétt að fljúga um íslenskt yfirráðasvæði, enda hafi það:

   a.
           íslenskt þjóðerni eða
   b.
           þjóðerni erlends ríkis, sem hefur með sáttmála verið veittur
           réttur til loftferða um íslenskt yfirráðasvæði.
   c.
           Þá er sérstakar ástæður eru til, er ríkisstjórninni rétt að veita
           loftfari, sem eigi er svo farið sem í 1. mgr. segir, heimild til
           loftferða um íslenskt yfirráðasvæði með því skilorði, er telja má
           nauðsynlegt, svo sem til öryggis. Slíkt leyfi má afturkalla, er
           vill.

                                     4. gr.
         Rétt er forseta Íslands að takmarka eða banna loftferðir um tiltekna
       hluta íslensks yfirráðasvæðis, enda horfi slík ráðstöfun eindregið til
                                          almannaöryggis eða allsherjarreglu.
        Þá er brýna nauðsyn ber til, svo sem vegna almannaöryggis, er forseta
            Íslands rétt að takmarka eða banna loftferðir almennt um íslenskt
                                                               yfirráðasvæði.

                                     5. gr.
                Lög þessi taka einnig yfir loftferðir íslenskra loftfara utan
     íslensks yfirráðasvæðis, enda mæli hvorki lögin öðruvísi né skipan þessi
       fari í bág við erlend lög, sem beita skal samkvæmt samningi við erlent
                    ríki eða annars samkvæmt almennum grundvallarreglum laga.
           Flugmálaráðherra ákveður, að hve miklu leyti reglur,^1) sem samdar
         eru samkvæmt lögum þessum, skuli gilda utan íslensks yfirráðasvæðis.
           Ákvæðum IX. kafla skal einnig beita um loftferðir erlends loftfars
                 utan íslensks yfirráðasvæðis, að því leyti sem það leiðir af
                                milliríkjasamningi eða almennum réttarreglum.

   ^1)Augl. 55/1992, um setningu flugreglna.

                                   II. kafli.
                       Skrásetning, þjóðerni og merking.
                             Þjóðernisskrásetning.
                                     6. gr.
        Flugmálastjórnin skal halda skrá um loftför (þjóðernisskráning).
        Um skráning réttinda í loftförum gilda sérstök lög.

                                     7. gr.
        [Rétt er að skrásetja loftfar hér á landi í eigu íslenskra
   ríkisborgara sem eiga lögheimili hér á landi eða íslenskra lögaðila sem
   eiga heimili hér á landi. Réttur til skrásetningar loftfars er þó háður
   því að fullnægt sé skilyrðum laga um fjárfestingu erlendra aðila í
   atvinnurekstri.]^1)
        Flugmálaráðherra er rétt, þá er mjög mikilvægar ástæður eru til, að
   leyfa, að loftfar, sem heimastöð hefur á Íslandi og er í stöðugri notkun,
   megi skrá hér á landi, þótt eigandi þess fullnægi eigi skilyrðum 1. mgr.
   ag.

   ^1)[2]L. 23/1991, 7. gr.

                                     8. gr.
        Loftfar, sem skrásett er erlendis, verður eigi skrásett hér á landi,
   fyrr en það hefur verið strikað af erlendri skrá.
        Nú hvíla á loftfari skráð réttindi, sem meta skal gild hér á landi
   samkvæmt samningi við erlent ríki, og verður loftfarið eigi tekið á
   íslenska skrá, nema rétthöfum hafi verið gerð full skil, þeir samþykki
   flutninginn eða réttindin séu niður fallin við nauðungarsölu.

                                     9. gr.
        Loftfar skal eigi skrásetja, nema það hafi lofthæfisskírteini, sem
   stjórn loftferðamála hefur gefið út eða metið gilt.

                                    10. gr.
        Skrásetja skal loftfar samkvæmt skriflegri umsókn eiganda þess.
   Umsókn skal geyma skýrslur, sem nauðsynlegar eru til skrásetningar, og
   henni skulu fylgja skilríki fyrir því, að umsækjandi sé eigandi
   loftfarsins, hvenær og af hverjum það er smíðað og svo að skilyrðum 7.9.
   gr. sé fullnægt. Nú er eignarréttur umsækjanda bundinn skilyrðum eða
   takmörkunum, sem leitt geta til þess, að eignarrétturinn flytjist til
   annars aðila, og skal geta þess í umsókn.
        Nú gerir umsækjandi sennilegt, að hann sé eigandi, en tekst eigi að
   leiða fullnægjandi sönnur að eignarheimild sinni, og er skrásetjara rétt
   að beiðni hans að birta opinberlega áskorun til þess, er kann að telja sig
   eiganda, að gefa sig fram, áður en liðinn er frestur, er eigi má vera
   styttri en tveir mánuðir. Ef enginn gefur sig fram, er skrásetjara rétt að
   viðurkenna eignarheimild umsækjanda.

                                    11. gr.
        Nú eru að dómi skrásetjara skilyrði skrásetningar fyrir hendi, og
   skrásetur hann loftfar og lætur því í té skrásetningarmerki.
        Á skrá skal setja:

   a.
           Þjóðernismerki og skrásetningarmerki loftfars.
   b.
           Nauðsynlega skýrslu um annað það, er einkennir loftfar.
   c.
           Skýrslu um eiganda og eignartöku hans á loftfari og, sé því að
           skipta, skilyrði og hömlur, sem greindar eru í 1. mgr. 10. gr.
   d.
           Tilvísun til lofthæfisskírteinis handa loftfari.
   e.
           Dag og ár skrásetningar.
   f.
           Aðrar skýrslur eftir ákvörðun flugmálaráðherra.

                                    12. gr.
        Nú verða eftir skrásetningu eigandaskipti að loftfari að nokkru eða
   öllu, eigandi þess breytir þjóðerni sínu eða gerð er breyting á
   loftfarinu, sem máli skiptir um kennsl á því, og skal eigandi tafarlaust
   tilkynna skrásetjara breytinguna ásamt nauðsynlegum skýrslum og
   skilríkjum. Með sama hætti skal með fara, þá er eigandi fullnægir eigi
   lengur skilyrðum 7. gr.
        Nú verða með samningi eigandaskipti að loftfari að nokkru eða öllu,
   og hvílir tilkynningarskylda einnig á afseljanda. Nú fer eignartaka á
   loftfari fram fyrir nauðungarsölu, ...^1) gjaldþrot eða opinber skipti, og
   hvílir slík skylda á [þeim, sem fer með þá gerð].^1)
        Skrásetjari skal skrá breytingu og geta, eftir því sem þörf er,
   ákvæða 10. og 11. gr. eða, beri atvik undir 13. og 14. gr., strika loftfar
   af skrá eða gera athugasemd á blað þess.

   ^1)[3]L. 20/1991, 136. gr.

                                    13. gr.
        Loftfar skal strika af skrá, þá er:

   a.
           þess er krafist af þeim, sem skráður er eigandi þess;
   b.
           skilyrðum 7. gr. er eigi lengur fullnægt, enda veiti
           flugmálaráðherra eigi leyfi til, að skráning loftfarsins haldist;
   c.
           loftfar er rifið eða það hefur eyðilagst;
   d.
           loftfar er horfið. Loftfar telst horfið, þá er liðnir eru þrír
           mánuðir frá því síðasta flug hófst, og eigi er vitað, að það sé
           enn óskaddað.

        Nú hefur að hendi borið eitthvert þeirra tilvika, sem nefnd eru í bd
   þessarar greinar, og skal eigandi loftfars tafarlaust tilkynna það
   skráningaryfirvöldum, enda sé það eigi þegar gert samkvæmt 12. gr.
        Nú hefur loftfar í þrjú ár eigi haft gilt lofthæfisskírteini, og má
   strika það af skrá enda afli eigandi eigi slíks skírteinis, áður en liðinn
   er frestur, sem skrásetningaryfirvöld setja honum.

                                    14. gr.
        Nú er skráð haft á loftfari, og skal eigi fella loftfar niður af
   þjóðernisskrá, nema rétthafi samþykki. Í þess stað skal gera í skránni
   athugasemd um það tilvik, sem leiða hefði átt til niðurfellingar af skrá.
   Slík athugasemd hefur engin áhrif á haftið, en hefur að öðru sömu verkun
   sem afskráning.
        Nú er loftfar fellt af þjóðernisskrá eða í hana er skráð slík
   athugasemd, sem í 1. mgr. getur, og skal tilkynna það til réttindaskrár.

                                    15. gr.
        Nú er skráð loftfar selt gegn afborgun og eignarréttarfyrirvara, og
   skal tilkynna skrásetjara tafarlaust samninginn. Tilkynningarskylda hvílir
   bæði á eiganda og kaupanda.
        Skrásetjari skal skrá málavexti.
        Nú er loftfar, sem skráð er hér á landi, látið um óákveðinn tíma eða
   eigi skemmri tíma en 14 daga í forræði leigutaka eða annars, sem notar það
   á sinn kostnað, og er hvorum samningsaðila rétt að tilkynna þetta
   skrásetjara, sem skráir umráðin.

                                    16. gr.
        Nú lætur íslenskur aðili smíða á sinn kostnað loftfar erlendis eða
   fær þar eignarheimild í loftfari og fullnægt er skilyrðum 7. og 8. gr. til
   skrásetningar, og má samkvæmt umsókn hans skrá loftfarið til bráðabirgða í
   sérstakri deild loftfaraskrárinnar eftir nánari reglum, sem
   flugmálaráðherra setur.

                                    17. gr.
        Nú er loftfar í smíðum hér á landi, og má skrá það að beiðni eiganda
   þess til bráðabirgða í sérstakri deild loftfaraskrár, enda sé smíði þess
   komin á það stig, að þekkja má deili á því og eigandi fullnægir skilyrðum
   7. gr.

                                    18. gr.
        Nú hefur loftfar verið skráð til bráðabirgða samkvæmt 16. eða 17.
   gr., og taka þá ákvæði 12.15. gr. yfir það, eftir því sem við á. Nú
   verður slíkt loftfar skráð fullnaðarskráningu, og skal fella niður
   skráningu þess í hinni sérstöku deild, og höft, er getið var, skulu skráð
   að nýju á blaði þess í skránni.

                               Þjóðerni loftfara.
                                    19. gr.
        Nú er loftfar skráð samkvæmt 11. gr., og hlýtur það íslenskt
   þjóðerni.
        Skrásetjari gefur út þjóðernis- og skrásetningarskírteini handa
   loftfarinu.

                                    20. gr.
        Nú er loftfar fellt niður af skrá eða athugasemd gerð eftir 14. gr.,
   og skal eigandi loftfarsins eða fyrri eigandi þess, sé það komið í eigu
   erlends aðila, tafarlaust senda skrásetjara þjóðernis- og
   skrásetningarskírteinið. Nú er annars færð á skrána einhver breyting á
   þeim atriðum, sem getur í skírteininu, og skal eigandinn án tafar senda
   skrásetjara skírteinið, sem getur breytingarinnar á skírteininu eða gefur
   út nýtt skírteini í stað hins.

                                    21. gr.
        Nú hefur loftfar verið skrásett til bráðabirgða samkvæmt 16. og 17.
   gr., og skal gefa út handa því bráðabirgða þjóðernis- og
   skrásetningarskírteini eftir nánari reglum, sem flugmálaráðherra setur.
        Loftfarið hefur íslenskt þjóðerni, meðan skírteinið heldur gildi
   sínu.

                                    22. gr.
        Í íslensku loftfari, sem er í flugferðum samkvæmt lögum þessum, skal
   vera þjóðernis- og skrásetningarskírteini þess, er fullnægi reglum þessa
   kafla. Í erlendu loftfari skal, þá er það er á íslensku yfirráðasvæði,
   vera þjóðernis- og skrásetningarskírteini þess eða samsvarandi skilríki
   frá erlendu ríki, sem samið hefur um rétt til flugferða um íslenskt
   yfirráðasvæði.
        Nú er loftfari samkvæmt c-lið 3. gr. veitt sérstakt leyfi til
   loftferða um íslenskt yfirráðasvæði, og gilda um það reglur, er
   flugmálaráðherra setur.

                               Merking loftfara.
                                    23. gr.
        Nú hefur loftfar verið tekið á þjóðernisskrá samkvæmt 11., 16. eða
   17. gr., og skal merkja það íslensku þjóðernismerki og svo
   skrásetningarmerki því, sem því er úthlutað. Merki þessi skal loftfarið
   bera, meðan skrásetning þess er í gildi.
        Nú á loftfar heima í erlendu ríki, sem samið hefur um rétt til
   flugferða á íslensku yfirráðasvæði, og skal loftfarið í slíkum flugferðum
   vera merkt samkvæmt þeim reglum, er gilda í heimalandi þess.
        Loftfar, sem leyfð er notkun þess samkvæmt c-lið 3. gr., skal merkja
   eftir reglum, sem flugmálaráðherra setur.^1)

   ^1)Augl. 176/1983.

                                  III. kafli.
                                  Um lofthæfi.
   ^1)

   ^1)Rg. 443/1976, sbr. 433/1979 og 478/1982.

                                    24. gr.
        Loftfar, sem notað er til loftferða eftir lögum þessum, skal vera
   lofthæft.
        Loftfar er einungis þá lofthæft, er það er þannig saman sett, smíðað,
   útbúið og því við haldið og það hefur þá flugkosti, að kröfum um öryggi er
   fullnægt.

                                    25. gr.
        Flugmálastjórnin framkvæmir skoðun á loftförum og hefur eftirlit með
   því, að loftför, sem notuð eru til flugferða eftir lögum þessum, séu
   lofthæf.
        Flugmálastjórninni er rétt að láta íslenskan eða erlendan
   kunnáttumann, er hún skipar til þess, og svo erlent stjórnvald framkvæma
   skoðun og eftirlit.

                                    26. gr.
        Nú er með skoðun eða á annan hátt sannreynt, að loftfar sé lofthæft,
   og gefur flugmálastjórnin út lofthæfisskírteini handa loftfarinu. Gefa má
   skírteini út til tiltekins tíma, og takmarka má það við loftferðir
   tiltekinnar tegundar eða á tilteknu svæði. Rétt er flugmálaráðherra að
   kveða svo á, að taka skuli upp í skírteinið eða sérstakt skjal, er
   skírteininu fylgi, leiðbeiningar um notkun loftfarsins,^1) enda teljist
   það einungis þá lofthæft, er leiðbeiningunum er fylgt.
        Lofthæfisskírteini skal samkvæmt umsókn endurnýja, enda sé loftfarið
   lofthæft samkvæmt gildandi ákvæðum, þá er endurnýja skal. Nú framkvæmir
   íslenskur eða erlendur kunnáttumaður skoðun eða erlend yfirvöld samkvæmt
   2. mgr. 25. gr., og er flugmálastjórninni rétt að fela aðila þeim, er
   skoðun framkvæmir, að endurnýja lofthæfisskírteini.

   ^1)Rg. 281/1980, um flokkun loftfara, sbr. 78/1994.

                                    27. gr.
        Íslenskt loftfar, sem notað er til loftferða eftir lögum þessum, skal
   til sannindamerkis um lofthæfi sitt hafa lofthæfisskírteini, sem sé gefið
   út eða staðfest af flugmálastjórninni.
        Erlent loftfar skal í loftferðum um íslenskt yfirráðasvæði hafa annað
   tveggja slíkt skírteini eða lofthæfisskírteini, sem hefur verið út gefið
   eða staðfest í erlendu ríki, sem samið hefur verið við um viðurkenningu
   þess háttar skírteinis hér á landi.
        Flugmálaráðherra er rétt að veita loftfari, sem eigi hefur
   lofthæfisskírteini samkvæmt 1. eða 2. mgr., sérstakt leyfi til loftferða á
   íslensku yfirráðasvæði. Slíkt leyfi má taka aftur, ef vill.

                                    28. gr.
        Nú lætur flugmálaráðherra eigi öðruvísi mælt, og verður íslenskt
   lofthæfisskírteini ógilt:

   a.
           Þá er eigi hefur verið framkvæmd fyrirskipuð skoðun á loftfari.
   b.
           Þá er gerð hefur verið slík breyting á loftfari og búnaði þess, að
           máli getur skipt um lofthæfi þess.
   c.
           Þá er loftfar eða búnaður þess hefur orðið fyrir spjöllum, sem
           einsýnt er, að máli skiptir um lofthæfi þess.

        Flugmálaráðherra er annars rétt að ógilda lofthæfisskírteini, þá er
   einhver þau atvik verða, sem skipta að dómi hans máli um lofthæfi
   loftfars.
        Í tilviki því, er í staflið c greinir, helst ógildingin, uns
   flugmálastjórnin lýsir loftfar lofthæft.
        Nú er lofthæfisskírteini ógilt, og er flugmálastjórninni rétt að
   heimta það til sín.

                                    29. gr.
        Ákvæði 26. og 28. gr. um íslenskt lofthæfisskírteini skulu með
   tilsvarandi hætti eiga við um staðfestingu flugmálastjórnar á erlendu
   lofthæfisskírteini og svo um endurnýjun og ógildingu slíkrar
   staðfestingar.

                                    30. gr.
        Eigandi eða umráðandi (notandi) loftfars, sem notað er til loftferða
   samkvæmt lögum þessum, ber ábyrgð á því, að loftfarið sé lofthæft og að
   því fylgi gilt lofthæfisskírteini.
        Nú ber við eitthvað það, sem máli skiptir um lofthæfi, og skal
   eigandi eða umráðandi loftfars samkvæmt reglum,^1) er flugmálaráðherra
   setur, tilkynna það, svo fljótt sem verða má, flugmálastjórninni og veita
   henni alla þá vitneskju, sem nauðsynleg er við framkvæmd eftirlits með
   lofthæfinu.

   ^1)Rg. 248/1995.

                                    31. gr.
        Flugmálastjórninni og svo kunnáttumanni þeim eða yfirvaldi, er í 26.
   gr. getur, er heimill aðgangur að hverju því loftfari, sem notað er til
   loftferða eftir lögum þessum, og rétt er nefndum aðilum að framkvæma
   hverja þá rannsókn á loftfarinu og búnaði þess, sem þeir telja nauðsynlega
   við skoðun og eftirlit. Sömu aðilum er í þessu skyni rétt að krefja
   eiganda, umráðanda (notanda) og áhöfn loftfars þeirrar aðstoðar, sem þörf
   er. Þeim er þannig rétt að krefjast þess, að loftfarið sé haft tiltækt til
   skoðunar, það affermt og prófflug og önnur próf framkvæmd.
        Rannsókn samkvæmt grein þessari skal framkvæma með þeirri nærgætni,
   sem kostur er.

                                    32. gr.
        Nú þykir rétt að prófa kosti loftfars eða séu aðrar sérstakar ástæður
   til, og er flugmálastjórninni rétt eftir nánari reglum, er
   flugmálaráðherra setur, að veita undanþágu frá ákvæðum þessa kafla og
   reglum, settum samkvæmt þeim.

                                    33. gr.
        Rétt er flugmálaráðherra að ákveða,^1) að smíði loftfara, búnaðar,
   tækja og varahluta þeirra og svo nánar tiltekin störf við viðhald,
   viðgerðir og breytingar á loftförum, búnaði, tækjum og varahlutum þeirra
   skuli einungis falin sérfróðum mönnum, sem sérstaklega eru til slíks
   starfs löggiltir, eða fyrirtækjum, sem til starfans setja sérfróða og
   löggilta menn.

   ^1)Augl. 477/1994.

                                   IV. kafli.
                                     Áhöfn.
                                    34. gr.
        Hvert það loftfar, sem notað er til loftferða lögum þessum samkvæmt
   skal hafa áhöfn, svo að tryggilegt sé.
        Flugmálaráðherra setur nánari reglur um áhöfn.^1)
        Eigandi eða umráðandi (notandi) loftfars ábyrgist, að það sé
   réttilega áhöfn skipað.

   ^1)Rg. 344/1990, sbr. 19/1995.

                                    35. gr.
        Flugmálastjórnin hefur eftirlit með því, að ákvæðin um áhöfn séu
   haldin. Rétt er henni að láta íslenskan eða erlendan kunnáttumann og svo
   erlent yfirvald framkvæma eftirlitið.

                                    36. gr.
        Flugmálaráðherra ákveður, hverjum skilyrðum flugverjar, er í loftfari
   starfa, skuli fullnægja um ríkisfang, aldur, líkamlegt og andlegt hæfi,
   reglusemi, menntun og þjálfun.

                                    37. gr.
        Flugmálastjórnin gefur út skírteini flugstjóra og þeirra annarra
   flugverja, sem flugmálaráðherra kveður á um, enda leiði sá, er í hlut á,
   sönnur að því, að hann fullnægi skilyrðum til að rækja starfann.
        Skírteini má binda við loftferðir loftfara tiltekinnar tegundar eða
   loftferðir á tilteknu svæði.
        Skírteini skal gefa út til tiltekins tíma, og það skal eftir umsókn
   endurnýja til tiltekins tíma, enda fullnægi handhafi þess lögmæltum
   skilyrðum til starfans á endurnýjunarstundu.
        Rétt er að synja skírteinis þeim manni, sem dæmdur hefur verið fyrir
   refsiverða hegðun, er veitir ástæðu til að ætla, að hann misfari með
   skírteinið.

                                    38. gr.
        Nú hefur maður á hendi starfa í loftfari, slíkan sem greinir í 37.
   gr., og skal hann sanna heimild sína til hans með skírteini, sem
   flugmálastjórnin hefur gefið út eða staðfest, eða skírteini, sem út er
   gefið eða staðfest af erlendu ríki, sem samið hefur verið við um
   viðurkenningu á þess háttar skírteini.
        Nú hefur maður á hendi starfa á íslensku loftfari í milliríkjaflugi,
   og skal hann hafa skírteini, sem út er gefið eða staðfest af
   flugmálastjórninni.
        Flugmálastjórninni er rétt að synja viðurkenningar á skírteini, sem
   annað ríki hefur veitt íslenskum ríkisborgara, að því er tekur til
   loftferða yfir íslensku yfirráðasvæði.
        Flugmálastjórninni er, án tillits til ákvæða 1. mgr., rétt að veita
   sérstakt leyfi til starfa í loftfari. Afturkalla má slíkt leyfi hvenær sem
   er.

                                    39. gr.
        Flugmálastjórninni er rétt að ógilda íslenskt skírteini fyrir óliðinn
   gildistíma þess eða hluta hans, þá er skírteinishafi fullnægir eigi lengur
   skilyrðum til þess starfa, sem skírteinið varðar.
        Nú þykir flugmálastjórninni ástæða til að ætla, að efni séu til þess
   að ógilda skírteini samkvæmt 1. mgr., og er henni rétt að fella skírteinið
   úr gildi um stundarsakir, uns útkljáð er, hvort skírteinið skuli ógilda að
   fullu.
        Nú er skírteini ógilt eða fellt úr gildi um stundarsakir samkvæmt
   ákvæðum greinar þessarar, og skal skila flugmálastjórninni skírteininu.

                                    40. gr.
        Ákvæði 37. og 39. gr. um útgáfu, endurnýjun og ógildingu skírteinis
   skulu með samsvarandi hætti taka yfir staðfestingu flugmálastjórnarinnar á
   erlendum skírteinum og svo endurnýjun og ógildingu slíkrar staðfestingar.

                                    41. gr.
        Nú hefur maður skírteini, sem flugmálastjórnin hefur gefið út eða
   gilt metið, og skal hann, svo fljótt sem verða má, tilkynna henni atriði,
   sem máli skipta, er meta skal, hvort hann fullnægi áfram skilyrðum til
   starfans. Honum er skylt, hvenær sem er, að gangast undir þá rannsókn og
   þau próf, sem flugmálastjórnin telur nauðsynleg.
        Nú verður læknir þess vís, að flugverji er haldinn slíkri
   heilsubilun, að hætta stafi af starfa hans í loftfari, og ber lækninum að
   vara hann við, og stoði viðvörun eigi, tilkynna vitneskju sína
   flugmálastjórn eftir reglum, er flugmálaráðherra setur.

                                    42. gr.
        Flugmálastjórninni er rétt að leyfa, að loftfar sé notað til
   loftferða í æfingarskyni eða annars, séu sérstakar ástæður til, þótt það
   sé eigi áhöfn skipað samkvæmt ákvæðum þessa kafla.

                                   V. kafli.
                          Um flugstjóra og flugstarfa.
                                    43. gr.
        Flugstjóri skal vera á hverju því íslensku loftfari, sem notað er til
   loftferða samkvæmt lögum þessum.
        Flugstjóri hefur æðsta vald í loftfari.

                                    44. gr.
        Flugstjóri skal annast um, að loftfar sé lofthæft og tilhlýðilega
   búið, áhöfn skipað og fermt og að flug sé annars undirbúið og framkvæmt
   samkvæmt gildandi ákvæðum.
        Flugstjóri skal hlíta ákvæðum 30. gr. um skyldu til að tilkynna^1)
   flugmálastjórninni atriði, sem máli skipta um lofthæfi, og til að láta
   henni í té skýrslur, sem nauðsynlegar eru við framkvæmd eftirlits með
   lofthæfinu. Honum er skylt samkvæmt reglum, er flugmálaráðherra setur, að
   gefa flugmálastjórninni skýrslur um atriði, sem máli skipta, er meta skal
   starfshæfni flugverja.

   ^1)Rg. 248/1995.

                                    45. gr.
        Flugstjóri hefur undir sinni forsjá loftfar, áhöfn, farþega og farm.
        Honum er rétt, þá er hann telur nauðsyn til bera, að setja flugverja
   um stundarsakir til annarrar þjónustu en þeirrar, sem þeir eru ráðnir til.
        Farþegum er skylt að fara eftir þeim fyrirmælum, sem flugstjóri setur
   um góða hegðun og reglu í loftfari.
        Flugstjóra er rétt, er nauðsyn ber til, að synja viðtöku í loftfari
   eða vísa úr því flugverjum, farþegum eða varningi og farangri.

                                    46. gr.
        Rétt er flugstjóra að þröngva mönnum með valdi til hlýðni við sig,
   enda sé það nauðsynlegt til uppihalds á góðri hegðun og reglu í loftfari.
        Nú er loftfar í hættu statt eða annars konar neyðarástand er fyrir
   hendi, og er flugstjóra rétt að beita hverri þeirri aðferð, sem nauðsynleg
   er til að koma á reglu og hlýðni.^1) Flugverja hverjum er skylt, og það án
   þess að á hann sé skorað, að veita flugstjóra aðstoð.
        Nú er manni, er hlýðni neitar, veittur áverki eða ákoma, og má hann
   þá einungis koma fram ábyrgð af þeim sökum, að harðari aðferðum sé beitt
   en efni voru til.

   ^1)Rg. 248/1995.

                                    47. gr.
        Nú er í loftfari framið stórfellt lögbrot, og ber flugstjóra að gera,
   eftir því sem kostur er, þær ráðstafanir, sem nauðsynlegar eru til öflunar
   réttrar vitneskju um málið og eigi má að meinalausu fresta.
        Flugstjóri skal, svo sem kostur er, annast um, að hinn seki komist
   eigi undan, og er flugstjóra rétt, ef nauðsyn ber til, að setja hann í
   gæslu, uns hann verður afhentur lögreglu á Íslandi eða yfirvöldum, er í
   hlut eiga, erlendis.
        Rétt er flugstjóra að taka í sína umsjá hluti, sem ætla má, að séu
   sönnunargögn, uns þeir verða afhentir lögreglu eða yfirvöldum, svo sem í
   2. mgr. segir.

                                    48. gr.
        Flugstjóri skal gæta þess, að lögmæltar dagbækur og önnur flugskjöl
   séu í loftfari og að skráð sé í bækur þessar og skjöl, svo sem lög mæla.

                                    49. gr.
        Nú lendir loftfar í háska, og skal flugstjóri gera allt, sem honum er
   unnt, til bjargar loftfari, mönnum og varningi, sem í því eru. Nú ber
   nauðsyn til að yfirgefa loftfarið, og skal hann eftir megni annast um, að
   flugskjölum sé komið á óhultan stað.

                                    50. gr.
        Nú verður flugslys, sem af hlýst mannslát, stórfelld meiðsl á mönnum,
   stórfelld spjöll á loftfari eða eignum utan þess, og ber flugstjóra
   tafarlaust að sjá um, að flugmálastjórninni sé sagt til slyssins,^1) og
   gefa skal hann síðan skýrslu um það, svo fljótt er verða má. Sama gildir,
   ef alvarleg hætta á slíku slysi hefur vofað yfir eða eitthvað hefur að
   hendi borið, sem til þess bendir, að meiri háttar löstur sé á loftfari,
   flugvirkjum eða flugtækjum á jörðu niðri eða rekstri þeirra.
        Nú er flugstjóra eigi unnt að gefa hina lögmæltu tilkynningu eða
   skýrslu, og hvílir skylda til þess á eiganda loftfars eða umráðanda
   (notanda).
        Flugmálaráðherra er rétt að setja reglur um takmörkun
   tilkynningarskyldu, að skylda þessi taki til fleiri flugverja en
   flugstjóra eða tilkynna skuli fleirum en flugmálastjórninni.

   ^1)Rg. 248/1995.

                                    51. gr.
        Flugverji hver skal hlýða skipunum yfirmanna sinna í starfa sínum,
   vera umhyggjusamur um loftfar, menn og varning, sem í því eru, og rækja
   starfsskyldur sínar af samviskusemi.

                                    52. gr.
        Enginn flugverji má hafa á hendi starfa í loftfari, sé hann vegna
   neyslu áfengis, æsandi eða deyfandi lyfja, vegna sjúkdóms eða þreytu eða
   annarrar líkrar orsakar óhæfur til að rækja starfann á tryggilegan hátt.
   Nú er vínandamagn í blóði flugstjóra eða annars flugverja yfir 0,40/00 eða
   áfengi er í líkama hans, sem leitt getur til slíks vínandamagns í blóðinu,
   og telst hann með áhrifum áfengis og eigi hæfur til að starfa í loftfari.
   Eigi leysir það aðila undan sök, þótt hann ætli vínanda í blóði sínu
   minni.
        Flugstjóri og flugverjar, sem teljast til áhafnar loftfara, svo og
   flugumferðarstjórar, mega ekki neyta áfengis síðustu 18 klukkustundir,
   áður en störf eru hafin, né heldur meðan þeir eru að starfi. Varðar það að
   jafnaði missi skírteinis um stundarsakir, þó eigi skemur en 3 mánuði, eða
   fyrir fullt og allt, ef sakir eru miklar eða brot ítrekað.
        Sá, sem starfað hefur í loftfari, má eigi neyta áfengis, æsandi eða
   deyfandi lyfja næstu 6 klukkutíma, eftir að starfa hans í loftfari lauk,
   enda hafi hann ástæðu til að ætla, að opinber rannsókn verði hafin um
   atferli hans við starfann.
        Rétt er [lögreglu],^1) þá er ástæða er til, að flytja aðila til
   læknis til rannsóknar, þ. á m. til blóð- og þvagrannsóknar, og er honum
   skylt að hlíta nauðsynlegri meðferð læknis.
        Bannað er að fela manni starfa í loftfari, þá er hann er haldinn þeim
   meinbug, sem í 1. og 3. mgr. getur.
        Nú neytir flugstjóri eða annar flugverji áfengis á opinberum
   veitingastað og veitingamaður eða þjónar hans vita eða hafa ástæðu til að
   ætla, að hann muni verða brotlegur við 1. og 3. mgr., og ber þeim að gera
   allt, sem unnt er, til að afstýra broti, þar á meðal að gera lögreglu
   viðvart. Lögreglustjórar skulu, hver í sínu umdæmi, brýna ákvæði þessarar
   greinar fyrir veitingamönnum.
        Ráðherra setur í reglugerð ákvæði um lágmarkshvíldartíma flugmanna
   til að tryggja fyllsta öryggi, að fengnum tillögum félagssamtaka
   flugverja, flugfélaga og flugmálastjórnar.

   ^1)[4]L. 90/1996, 43. gr., sem tekur gildi 1. júlí 1997.

                                    53. gr.
        Nú veikist eða slasast flugverji fjarri heimili sínu og fjarvistin er
   vegna starfs hans. Ber þá vinnuveitanda að greiða allan kostnað við
   læknishjálp, sjúkrahúsvist og flutning sjúklings til heimilis hans.

                                    54. gr.
        Flugmálaráðherra kveður á, að hve miklu leyti ákvæði þessa kafla
   skuli taka til erlends loftfars á íslensku yfirráðasvæði.

                                   [V. kafli.
                       A. Vinnuumhverfi áhafna loftfara.]
   ^1)

   ^1)[5]L. 81/1989, 1. gr.

                                  [54. gr. A.
        Ákvæði þessa kafla gilda um alla starfsemi sem áhöfn loftfars vinnur
   fyrir flugrekanda.
        Flugrekandi er sá sem fengið hefur leyfi samgönguráðherra til
   loftferðastarfsemi í samræmi við ákvæði laga þessara.
        Með ákvæðum þessa kafla er leitast við að

   a.
           tryggja öruggt og heilsusamlegt vinnuumhverfi,
   b.
           tryggja að flugrekendur og áhafnir geti sjálf í sameiningu leyst
           öryggis- og heilbrigðisvandamál um borð í loftförum.]^1)

   ^1)[6]L. 81/1989, 1. gr.

                                  [54. gr. B.
        Flugrekandi skal stuðla að góðum aðbúnaði, hollustuháttum og öryggi
   um borð í loftförum og að virkt eftirlit sé með því að vinnuumhverfi þar
   fullnægi settum kröfum.]^1)

   ^1)[7]L. 81/1989, 1. gr.

                                  [54. gr. C.
        Hjá flugrekanda, þar sem starfa einn til fjórir flugverjar, skulu
   úrbætur á vinnuumhverfi gerðar í nánu samstarfi flugrekanda og áhafna.]^1)

   ^1)[8]L. 81/1989, 1. gr.

                                  [54. gr. D.
        Hjá flugrekanda, þar sem starfa fimm flugverjar eða fleiri, skulu
   starfsmenn tilnefna einn öryggistrúnaðarmann fyrir hverja tegund loftfara
   eða annað afmarkað vinnusvæði til að vera fulltrúi sinn í málum sem varða
   vinnuumhverfi um borð í loftförum.
        Atvinnurekandi ber kostnað vegna starfs öryggistrúnaðarmanns og bætir
   honum tekjutap sem af því kann að hljótast.
        Öryggistrúnaðarmenn njóta þeirrar verndar sem ákveðin er í [9]11. gr.
   laga nr. 80/1938, um stéttarfélög og vinnudeilur.]^1)

   ^1)[10]L. 81/1989, 1. gr.

                                  [54. gr. E.
        Hjá flugrekanda, þar sem starfa fimm flugverjar eða fleiri, skal
   stofna öryggisnefnd.
        Í öryggisnefnd eiga sæti tveir fulltrúar starfsmanna og tveir
   fulltrúar flugrekanda.
        Öryggisnefndin skipuleggur aðgerðir varðandi bætt vinnuumhverfi um
   borð í loftförum og annast fræðslu starfsmanna um þessi efni.]^1)

   ^1)[11]L. 81/1989, 1. gr.

                                  [54. gr. F.
        Þegar starfsmenn flugmálastjórnar koma í eftirlitsferðir í fyrirtæki
   skulu þeir hafa samband við hlutaðeigandi öryggistrúnaðarmann og fulltrúa
   í öryggisnefnd. Þeim aðilum skal auðvelda svo sem kostur er að leggja mál
   fyrir flugmálastjórn.]^1)

   ^1)[12]L. 81/1989, 1. gr.

                                  [54. gr. G.
        Samgönguráðherra setur nánari reglur um skipulag og framkvæmd
   ráðstafana er miða að auknu öryggi og bættum aðbúnaði og hollustuháttum um
   borð í loftförum, svo sem um stofnun samstarfshópa og öryggisnefnda, um
   verkefni þeirra og um daglega stjórn þeirrar starfsemi er lýtur að auknu
   öryggi og bættu vinnuumhverfi.]^1)

   ^1)[13]L. 81/1989, 1. gr.

                                  [54. gr. H.
        Samgönguráðherra skipar vinnuverndarráð fyrir flugstarfsemi til
   fjögurra ára í senn.
        Verkefni ráðsins skal vera:

   1.
           Að vera ráðgefandi fyrir ráðherra og flugmálastjóra í málum
           varðandi vinnuumhverfi um borð í loftförum.
   2.
           Að gera tillögur og veita umsagnir um nýjar reglur eða breytingu á
           eldri reglum um vinnuumhverfi um borð í loftförum.
   3.
           Að fjalla um einstök mál, sem ráðherra eða flugmálastjóri leggja
           fyrir það, og eiga frumkvæði að málum sem hafa áhrif á
           vinnuumhverfi áhafna.

        Flugmálastjórn skal sjá um að þegar nauðsyn krefur standi ráðinu til
   boða sérfræðileg aðstoð.
        Vinnuverndarráðið er skipað fjórum fulltrúum frá áhöfnum og fjórum
   fulltrúum frá flugrekendum. Ráðherra skipar formann án tilnefningar.
   Varamenn eru skipaðir á sama hátt. Flugmálastjóri eða fulltrúi hans situr
   fundi ráðsins ásamt þeim starfsmönnum flugmálastjórnar, sem hann telur
   ástæðu til eða ráðið óskar eftir, með málfrelsi og tillögurétti.
        Ráðherra setur nánari reglur um starfsemi ráðsins.]^1)

   ^1)[14]L. 81/1989, 1. gr.

                                   VI. kafli.
                         Flugvellir og önnur flugvirki.
                                 Almenn ákvæði.
                                    55. gr.
        Flugvellir og önnur flugvirki skulu fullnægja þeim kröfum, sem
   flugmálaráðherra setur, enda mæli lög eigi öðruvísi.^1)
        Rétt er flugmálaráðherra að ákveða í reglugerð, hverjum skilyrðum
   flugvellir skuli fullnægja, er þeir hafa eigi verið sérstaklega til flugs
   gerðir.
        Flugmálaráðherra setur reglur um rekstur og viðhald flugvalla og
   flugvirkja og um eftirlit með þeim. Sá handhafi stjórnvalds, sem hefur
   umsjón með flugvirkjum, skal einnig annast um, að haldin séu önnur þau
   ákvæði, sem kafli þessi geymir, og reglur, settar samkvæmt þeim. Rétt er
   honum að krefjast, hvenær sem er, aðgangs að flugvirkjum og öðrum stöðum,
   eftir því sem nauðsynlegt er til framkvæmdar á verki sínu.

   ^1)Rg. 297/1964 (um umferð, öryggi o.fl. á Keflavíkurflugvelli).

                                    56. gr.
        Flugmálaráðherra er rétt að kveða á, að loftferðir á tilteknum leiðum
   eða yfir tilteknum svæðum skuli háðar sérstakri skipan.

                                    57. gr.
        Flugöryggisþjónustu skal veita loftferðum til öryggis og léttis.
   Flugmálaráðherra setur reglur um hana og ákveður, að hve miklu leyti aðrir
   en ríkisstofnanir skuli hafa hana á hendi.

                                   Sérleyfi.
                                    58. gr.
        Sá, sem gera vill og starfrækja flugvöll, sem sé almenningi til
   afnota, þarf sérleyfi flugmálaráðherra auk viðurkenningar samkvæmt 63. gr.
   Ríkið þarfnast þó eigi sérleyfis.
        Rétt er flugmálaráðherra að ákveða, að gera megi og starfrækja
   flugvöll án sérleyfis, þá er ásigkomulag flugvallarins, magn og tíðleiki
   umferðar eða aðrar sérstakar ástæður gera slíka skipan eðlilega.

                                    59. gr.
        Sérleyfi skal því aðeins veita, að almenn sjónarmið leiði til þess.
   Áður en sérleyfi er veitt, skal leita umsagnar sveitarstjórnar þeirrar,
   sem í hlut á.

                                    60. gr.
        Sérleyfi skal vera tímabundið og svo bundið slíkum skilyrðum, sem
   nauðsynleg teljast.
        Í sérleyfi má áskilja ríkinu rétt til að leysa til sín flugvöll,
   önnur flugvirki og útbúnað sérleyfishafa. Um endurgjald fer samkvæmt
   ákvæðum laga um eignarnám.

                                    61. gr.
        Sérleyfi má taka aftur, ef sérleyfishafi brýtur í rekstri sínum í
   mikilvægum atriðum ákvæði laga, sérleyfisskilmála eða reglur, sem slíkan
   rekstur varða.
        Nú má ætla, að sérleyfishafi sé eigi fær um að gera flugvirkin á
   fullnægjandi hátt eða halda rekstri uppi, og má afturkalla sérleyfið.

                                    62. gr.
        Flugmálaráðherra er rétt að ákveða, að leyfi hans þurfi til gerðar
   eða rekstrar á flugvelli, sem eigi er til almennrar notkunar, eða til
   annars flugvirkis. Hann setur reglur um slíkt leyfi.

                                 Viðurkenning.
                                    63. gr.
        Flugvellir, sem ætlaðir eru til almennrar notkunar, þarfnast
   viðurkenningar flugmálaráðherra. Hann ákveður, að hve miklu leyti krefjast
   skuli slíkrar viðurkenningar um aðra flugvelli og önnur flugvirki.
        Flugmálaráðherra bindur viðurkenningu sína þeim skilyrðum, sem
   nauðsynleg má telja.
        Nú fullnægir flugvöllur eða annað flugvirki eigi lengur þeim kröfum,
   sem viðurkenning slíks flugvirkis er háð, eða sett skilyrði eru vanhaldin
   í mikilvægum atriðum, og er flugmálaráðherra rétt að afturkalla
   viðurkenningu sína.
        Nú ber eitthvað við, sem í för með sér hefur, að flugvirki fullnægir
   eigi lengur settum kröfum, og er eiganda þess eða umráðanda skylt, undir
   eins og hann verður þess vís, að tilkynna það flugmálastjórninni.
        Nú liggja atvik til þess, að hættulegt er að nota flugvirkið, og skal
   eigandi eða umráðandi þess stansa rekstur þess, án þess að bíða ákvörðunar
   flugmálastjórnarinnar.

                        Eignarnám og loftferðatálmanir.
                                    64. gr.
        [Heimilt er flugmálaráðherra að framkvæma eignarnám á hvers kyns
   fasteignaréttindum vegna gerðar og reksturs flugvalla eða annars
   flugvirkis. Um framkvæmd eignarnámsins fer samkvæmt [15]lögum nr. 11/1973
   um framkvæmd eignarnáms.]^1)

   ^1)[16]L. 17/1982, 1. gr.

                                    65. gr.
        Aðflug að flugvelli, sem almenningi er heimil notkun hans til
   loftferða, skal vera tryggt samkvæmt þeim reglum, sem hér segir, en rétt
   er þó flugmálaráðherra að víkja frá þeim, þá er sérstaklega stendur á.

                                    66. gr.
        Flugmálaráðherra ber að setja skipulagsreglur fyrir flugvelli, þá er
   í 65. gr. getur, nema sérstök undantekning sé gerð samkvæmt þeirri grein.
        Skipulagsreglur skulu m.a. geyma fyrirmæli um það svæði utan sjálfs
   flugvallarins, þar sem rétt er að setja takmörkun á hæð mannvirkja og
   annarra hluta, t.d. húsa, stanga, trjáa o.s.frv., eða takmörkun á meðferð
   fasteigna eða hluta, t.d. að því er varðar leiðslur, atvinnurekstur
   o.s.frv., enda séu slíkar kvaðir nauðsynlegar í þágu almenns öryggis.
   Kveða skal glöggt á um mörk þess svæðis, sem skipulagið tekur yfir.
        Með sama hætti skal setja skipulagsreglur, eftir því sem þurfa þykir,
   um hafnarsvæði og vatnasvæði, þar sem loftför lenda á sjó eða vatni.
        Innan skipulagssvæðis skal greina hinar mismunandi takmarkanir á
   mannvirkjahæð, sem nauðsynlegar eru til öruggrar lendingar og öruggs
   flugtaks.
        Rétt er, að skipulagsreglur kveði á um tiltekna geira fyrir aðflug og
   fráflug, er séu breytilegir eftir því, hvort veður er gott eða skyggni
   slæmt.
        Setja má reglur um tímabundið skipulag.
        Uppkast að fyrirhuguðum skipulagsreglum skal liggja frammi mönnum til
   sýnis á hentugum stað, og skal auglýsa framlagningu í Lögbirtingablaði og
   skora á fasteignaeigendur og aðra, sem í hlut eiga, að gera athugasemdir
   við það, áður en liðinn er frestur, sem eigi má vera styttri en 4 vikur.
        Flugmálastjórnin skal taka til gaumgæfilegrar athugunar þær
   athugasemdir, sem fram kunna að koma, og gefa þeim, sem í hlut eiga, færi
   á því að kynna sér breytingar, áður en gengið er frá skipulagi til
   fullnaðar. Fullnaðarskipulag skal birta með sama hætti og uppkastið.
        Þinglýsa skal kvöð, sem lögð er á fasteignir vegna flugvalla, enda
   skipti kvöð máli.

                                    67. gr.
        Eigi má víkja frá hæðartakmörkun eða öðrum takmörkunum um forræði
   eigna, sem í skipulagsreglum segir, án samþykkis flugmálaráðherra. Fyrir
   slíku samþykki má setja skilyrði, svo sem um breytingu eða merkingu þeirra
   bygginga, sem máli skipta.
        Nú er takmörkun eigi hlítt, án þess að fyrir liggi samþykki, og skal
   flugmálastjórnin setja þeim, er í hlut á, frest til að ganga löglega frá
   málum. Sama gildir, ef eigi eru haldin skilyrði fyrir samþykki eftir 1.
   mgr.
        Nú líður frestur, án þess að úr sé bætt, og er flugmálastjórn rétt að
   framkvæma nauðsynlegar aðgerðir með atbeina fógeta og á kostnað þess, sem
   í hlut á. Nú fær ríkið kostnað sinn eigi bættan úr hendi hans, og er rétt
   að krefjast kostnaðar úr hendi eiganda flugvallar.

                                    68. gr.
        Nú er fyrir hendi, er skipulagsreglur taka gildi, loftferðatálmi, sem
   fer í bága við skipulagið, og skal ryðja honum úr vegi, enda samþykki
   flugmálaráðherra eigi, að hann haldist. Ákvæði 67. gr. eiga hér við.
   Útgjöld af framkvæmdum skal eigandi flugvallar þó bera, enda sé eigi til
   að dreifa tilviki því, er greinir í 2. mgr. 67. gr.

                                    69. gr.
        Nú er kvöð lögð á eign manns eða forræðisskerðing vegna flugvallar,
   og á eigandi hennar eða réttindahafi kröfu til skaðabóta úr hendi eiganda
   flugvallar, enda hafi kvöð eða forræðisskerðing í för með sér, að eignin
   verði eigi hagnýtt til fulls, miðað við stærð hennar, legu og allar
   aðstæður, eða eigandi hennar verður fyrir fjárhagstjóni, sem hann á að fá
   bætt eftir meginreglum laga.
        Bóta má og krefja úr hendi eiganda flugvallar, er aðili verður fyrir
   skaða vegna framkvæmda, er getur í 68. gr.
        Skilyrði skaðabóta er, að leitað hafi verið heimildar til undanþágu
   samkvæmt 67. gr.
        Ríkið ábyrgist, að skaðabætur séu af hendi inntar.

                                    70. gr.
        Skaðabætur skal ákveða eftir reglum [17]laga nr. 61/1917.^1)
        Rétt er krefjanda skaðabóta að beiðast mats innan þess frests, sem
   ákveðinn er í skipulagsreglum. Frestur má eigi styttri vera en 2 ár frá
   birtingu skipulagsreglna. Rétt er flugmálaráðherra að veita uppreisn um 6
   mánaða tímabil frá lokum frests.

   ^1)Nú [18]l. 11/1973.

                                    71. gr.
        Eigandi eða umráðamaður (notandi) flugvallar skal annast um, að hinni
   fyrirskipuðu forræðisskerðingu á eignum og mannvirkjum sé hlítt. Nú er út
   af þessu brugðið, og ber honum að tilkynna flugmálastjórninni það
   tafarlaust.

                                    72. gr.
        Við breytingu á skipulagsreglum skal beita sömu aðferð og við
   setningu nýrra. Veita má tilslökun á forræðisskerðingu, án þess að uppkast
   liggi áður frammi til sýnis.

                                    73. gr.
        Skipulagsreglur skulu halda gildi sínu, uns flugmálaráðherra fellir
   þær úr gildi eða gildistími þeirra er útrunninn.
        Nú eru skipulagsreglur úr gildi felldar, og taka ákvæði 6. og 7. mgr.
   66. gr. til þess með tilsvarandi hætti.

                                    74. gr.
        Rétt er flugmálaráðherra að krefjast þess, að brott séu numdir eða
   merktir tálmar, sem eru utan svæðis, sem skipulag tekur yfir, en vegna
   hæðar mega teljast hættulegir flugumferð. Beitt skal eignarnámi, ef því er
   að skipta. Kostnaður, þar með taldar skaðabætur handa eiganda eða notanda,
   greiðist úr ríkissjóði.

                                    75. gr.
        Rétt er flugmálaráðherra að kveða svo á, að eigi skuli setja upp eða
   nota og, sé því að skipta, að brott skuli nema eða færa í annað horf
   merki, ljós eða hljóðvirki, tæki er senda frá sér útvarpsbylgjur, eða
   önnur tilfæri, sem telja má flugumferð stafa hættu af.
        Um skaðabætur fer eftir almennum reglum laga, ef því er að skipta.

                                 Önnur ákvæði.
                                    76. gr.
        Flugmálaráðherra er rétt að kveða á um flugvelli þá, er loftför mega
   nota, þá er þau hefja sig til flugs eða lenda, enda segi eigi öðruvísi í
   sérlögum.

                                    77. gr.
        Rétt er flugmálaráðherra að setja reglur^1) um aðgang að flugvöllum,
   umferð um þá og dvöl loftfara á þeim og svo, beri nauðsyn til, banna í
   samráði við samgöngumálaráðherra siglingu eða vist á vatna- eða sjóleiðum,
   sem notaðar eru um stundarsakir eða til frambúðar sem flugstöðvar.

   ^1)Rg. 81/1990.

                                    78. gr.
        Heimta má afgjöld fyrir not flugvallar eða annars mannvirkis í þágu
   loftferða, sem eru til almennra nota, eftir reglum, sem flugmálaráðherra
   setur.^1) Taka má afgjöld lögtaki.
        [Enn fremur er heimilt að heimta afgjöld til greiðslu á kostnaði við
   gerð og rekstur annarra hjálpartækja til nota í þágu loftferða eftir
   reglum, sem settar eru af flugmálaráðherra. Gjaldskyldan hvílir á eigendum
   eða notendum íslenskra loftfara og erlendra vegna ferða um svæðið, þar sem
   nota má þessi hjálpartæki. Gjald þetta er kræft vegna loftferða yfir
   íslensk yfirráðasvæði, svo og yfir úthafið og erlend yfirráðasvæði, þegar
   um það hefur verið samið milli Íslands og viðkomandi erlends ríkis. Gjöld
   þessi eru lögtakskræf.
        Heimilt er flugmálaráðherra að semja við stjórnvöld annarra ríkja um,
   að þau taki að sér innheimtu á þessum gjöldum erlendis.]^2)

   ^1)Gjskr. 478/1992.^2)[19]L. 71/1974, 1. gr.

                                    79. gr.
        Flugvelli og önnur mannvirki í þágu loftferða, sem eru til almennra
   nota, mega erlend loftför einnig nota með sömu skilyrðum og íslensk
   loftför í þvílíkum milliríkjaförum, enda sé fyrir hendi samningur um þetta
   við það erlenda ríki, sem í hlut á.

                                    80. gr.
        Flugmálaráðherra er rétt að kveða á, hverjum kostum þeir skulu búnir
   vera, sem starfa á flugvelli, í öðru flugvirki eða hafa á hendi annað það
   starf utan loftfars, sem mikilsvert er um öryggi loftferða. Ráðherra setur
   reglur um starfsskírteini fyrir slíkum starfa.

                                    81. gr.
        Ákvæði 52. gr. taka með viðeigandi hætti til þeirra, sem hafa
   eftirlit með loftförum og loftferðum, hafa á hendi tæknistörf við loftfar
   eða önnur störf mikilsverð fyrir öryggi loftferða að dómi
   flugmálaráðherra.

                                  VII. kafli.
                         Leyfi til loftferðastarfsemi.
                                    82. gr.
        Leyfi flugmálaráðherra þarf til rekstrar reglubundinna loftferða í
   fjáraflaskyni yfir íslensku yfirráðasvæði.
        Leyfi flugmálaráðherra þarf einnig til rekstrar annarra loftferða til
   fjáröflunar yfir nefndu yfirráðasvæði, enda mæli ráðherra eigi öðruvísi.
        Rétt er flugmálaráðherra að láta svo mælt, að kennsluflug,^1)
   sýningarflug, samkeppnisflug^2) og önnur loftferðastarfsemi sérstakrar
   tegundar þurfi leyfis, enda þótt starfsemin sé eigi rekin til fjáröflunar.
        [Heimilt er flugmálaráðherra að setja reglur^3) um flugferðir
   innlendra flugfélaga og, ef nauðsyn krefur, veita einu eða fleiri félögum
   sérleyfi til fastra áætlunarferða á ákveðnum leiðum innanlands og
   utan.]^4)

   ^1)Rg. 503/1979 (um flugskóla).^2)Rg. 442/1976.^3)Augl. 523/1989.^4)[20]L.
   17/1982, 2. gr.

                                    83. gr.
        Leyfi má því aðeins veita, að almenn sjónarmið styðji það.

                                    84. gr.
        Nú er einungis um að tefla loftferðir milli staða á íslensku
   yfirráðasvæði, og má veita leyfi samkvæmt 82. gr. þeim einum, er fullnægir
   skilyrðum til skrásetningar á loftfari, þeim er í 7. gr. getur.
        Nú fullnægir leyfishafi eigi skilyrðum leyfis, og gengur leyfi úr
   gildi, nema úr sé bætt, áður en liðinn er frestur, sem flugmálaráðherra
   setur.
        Þá er alveg sérstaklega stendur á, er flugmálaráðherra rétt að veita
   leyfi samkvæmt 82. gr., þótt skilyrðum þessarar greinar sé eigi fullnægt.

                                    85. gr.
        Veita skal leyfi um tiltekinn tíma og binda þeim skilyrðum, sem
   nauðsynleg þykja, þar á meðal um farm- og fargjöld.
        Rétt er í leyfi að áskilja ríkinu heimild til innlausnar.

                                    86. gr.
        Nú brýtur leyfishafi í hinni leyfðu starfsemi í mikilvægum atriðum
   lagaboð, skilyrði leyfis, önnur fyrirmæli um starfsemina, eða hann reynist
   ófær til að reka starfsemina, og er rétt að svipta hann leyfi.

                                    87. gr.
        Rétt er að víkja frá ákvæðum þessa kafla, þá er leyfi er veitt, að
   því leyti sem sáttmáli við erlent ríki gerir það nauðsynlegt.

                                    88. gr.
        Flugmálaráðherra er rétt að setja reglur um, með hverju skilorði
   afhenda megi loftfar eða flugvirki þess eða varahluti í hendur annars
   aðila til nota á sjálfs hans kostnað.

                                  VIII. kafli.
                               Um umferð í lofti.
                                    89. gr.
        Flugmálaráðherra setur reglur^1) um verndarráðstafanir, sem gerðar
   skulu til að afstýra árekstri loftfara, öðrum flugslysum, hættum og
   óhagræði af loftferðum.^2)

   ^1)Augl. 55/1992, um setningu flugreglna.^2)Rg. 442/1976. Rg. 627/1983,
   sbr. 396/1985 og 254/1986. Rg. 263/1986.

                                    90. gr.
        Rétt er flugmálaráðherra að setja reglur um flugleiðir loftfara inn á
   íslenskt yfirráðasvæði og yfir því og hverja flugvelli nota megi í
   millilandaflugi.

                                    91. gr.
        Rétt er þeim handhafa stjórnvalds, er í hlut á, að skipa loftfari að
   lenda, enda miði sú skipan til uppihalds á allsherjarreglu og öryggi.
   Lenda skal þá, svo skjótt sem kostur er. Nú er eigi gefin skipun annars
   efnis, og skal loftfar lenda á næsta flugvelli hér á landi, sem er til
   almennra flugnota og lenda má á.
        Nú flýgur loftfar inn á svæði, þar sem loftferðir eru bannaðar, og
   skal loftfarið tafarlaust fljúga út fyrir svæðið og tilkynna þetta þeim
   handhafa stjórnvalds, sem í hlut á, og mæli hann eigi annað, lenda á næsta
   flugvelli hér á landi, sem er til almennra flugnota og lenda má á.
        Nú fer stjórnandi loftfars eigi eftir fyrirmælum þessarar greinar, og
   er handhafa stjórnvaldsins rétt með viðeigandi ráðum að hindra
   áframhaldandi flug loftfarsins.

                                    92. gr.
        Hergögn má eigi flytja í loftförum án leyfis flugmálaráðherra.
   Flugmálaráðherra setur í samráði við dómsmálaráðherra fyrirmæli um, hvað
   hergögn merkja.^1) Flugmálaráðherra er rétt, í samráði við
   dómsmálaráðherra, að veita undanþágu frá ákvæðum þessarar greinar.
        Rétt er flugmálaráðherra til uppihalds á allsherjarreglu og öryggi að
   banna eða setja reglur um flutning annars varnings en hergagna.
        Rétt er flugmálaráðherra að banna eða setja reglur um heimild manna
   til að hafa meðferðis og nota ljósmyndatæki í loftfari.

   ^1)Rg. 348/1983.

                                    93. gr.
        Nú er eigi öðruvísi mælt í sérstökum lögum, og setur flugmálaráðherra
   reglur um dagbækur og önnur loftfarsskjöl, vist þeirra í loftfari, ef
   þurfa þykir, gerð þeirra, ritun og geymslu.

                                    94. gr.
        Hver, er það varðar hag hans að lögum, hefur rétt til að kynna sér
   efni dagbóka og annarra loftfarsskjala.

                                    95. gr.
        Flugmálaráðherra kveður á, að hverju ráði flugverjar skulu hafa
   meðferðis skírteini og önnur skjöl.

                                    96. gr.
        Flugmálastjórn, lögreglu og tollyfirvöldum er rétt að rannsaka
   loftfar og sannkanna þau skjöl, sem loftfar og flugverjar skulu vera
   búnir.

                                   IX. kafli.
                               Um loftflutninga.
   ^1)

   ^1)Rg. um vátryggingu vegna loftferða, 116/1965.

                                  Gildissvið.
                                    97. gr.
        Ákvæði þessa kafla taka yfir flutninga í loftfari á farþegum,
   farangri eða varningi, enda sé flutningur inntur af hendi gegn
   endurgjaldi. Nú framkvæmir loftferðafyrirtæki flutninga, og gilda ákvæði
   laganna, enda þótt flutningur sé ókeypis.

                                    98. gr.
        Ákvæði kafla þessa gilda eigi um póstflutninga.
        Ákvæðin um flutningaskjöl í 99.105. gr. taka eigi til flutninga, sem
   inntir eru af hendi við óvenjulegar aðstæður og falla utan venjulegrar
   loftferðastarfsemi.

                                Flutningaskjöl.
                                    99. gr.
        Nú eru farþegar fluttir, og skal flytjandi afhenda farseðil, þar sem
   greina skal:

   a.
           Brottfararstað og ákvörðunarstað.
   b.
           Að minnsta kosti einn umsaminn viðkomustað á leiðinni, svo fremi
           brottfararstaður og ákvörðunarstaður eru í sama ríki og samið er
           um einn eða fleiri viðkomustaði í öðru ríki.
   c.
           Að flutningurinn megi hlíta ákvæðum Varsjársáttmálans eða lögum,
           sem til líka við sáttmálann takmarka að jafnaði ábyrgð flytjanda á
           mannskaða og glötun eða tjóni á farangri.

        Nú eru eigi færðar sönnur á annað, og telst farseðill sönnun um gerð
   flutningssamnings og flutningskjör.
        Nú er farseðill eigi gefinn út eða efni hans er eigi það, er mælt
   var, eða hann hefur glatast, og er flutningssamningur engu að síður
   gildur. Nú er farþegi með samþykki flytjanda í loftfari, án þess að
   farmiði sé afhentur, eða farmiði geymir eigi þá vitneskju, sem í c
   greinir, og getur flytjandi eigi borið fyrir sig ákvæði 118. gr. um
   takmörkun ábyrgðar.

                                    100. gr.
        Nú er innrituðum farangri veitt viðtaka til flutnings, og skal gefa
   út farangursmiða. Nú er farangursmiði eigi festur við eða felldur inn í
   farseðil farþega, sem fullnægir kröfum 1. mgr. 99. gr., og skal í
   farangursmiða greina:

   a.
           Brottfararstað og ákvörðunarstað.
   b.
           Að minnsta kosti einn umsaminn viðkomustað á leiðinni, svo fremi
           brottfararstaður og ákvörðunarstaður eru í sama ríki og samið er
           um einn eða fleiri viðkomustaði í öðru ríki.
   c.
           Að flutningurinn megi hlíta ákvæðum Varsjársáttmálans eða lögum,
           sem til líka við sáttmálann takmarka að jafnaði ábyrgð flytjanda á
           glötun eða tjóni á farangri.

        Nú eru eigi færðar sönnur á annað, og telst farangursmiði sönnun um
   innritun og viðtöku farangurs til flutnings og um flutningskjörin.
        Nú er farangursmiði eigi gefinn út eða efni hans er eigi það, sem
   mælt var, eða hann hefur glatast, og er flutningssamningurinn eigi að
   síður gildur.
        Nú hefur flytjandi tekið við farangri, án þess að afhenda
   farangursmiða eða farangursmiði geymir eigi þá vitneskju, sem í c greinir,
   og hann er eigi heldur festur við eða felldur inn í farmiða, sem geymir
   vitneskju þá, sem segir í 1. mgr. c 99. gr., og getur flytjandi eigi borið
   fyrir sig ákvæði 2. mgr. 118. gr. um takmörkun ábyrgðar.

                                    101. gr.
        Nú er varningur fluttur, og getur flytjandi krafist, að sendandi gefi
   út og afhendi honum skjal, sem nefnist flugfarmbréf. Sendandi getur og
   krafist, að flytjandi taki við skjali þessu.
        Nú er flugfarmbréf eigi gefið út, eða það geymir eigi efni það, er
   mælt var, eða það hefur glatast, og er flutningssamningurinn eigi að síður
   gildur.

                                    102. gr.
        Sendandi skal gefa flugfarmbréf út í þremur eintökum og afhenda þau
   flytjanda ásamt varningi. Á fyrsta eintakið skal rita Handa flytjanda,
   og skal sendandi undirrita það. Á annað eintakið skal rita Handa
   viðtakanda og skulu bæði sendandi og flytjandi undirrita það. Skal það
   fylgja varningnum. Þriðja eintakið skal flytjandi undirrita og skila því
   sendanda, þá er varningnum hefur verið veitt viðtaka.
        Flytjandi skal undirrita flugfarmbréf, áður en varningur er færður í
   loftfar. Undirritun má rita með stimpli. Rétt er, að undirritun sendanda
   sé prentuð eða letruð með stimpli.
        Nú hefur flytjandi gefið út flugfarmbréf eftir beiðni sendanda, og
   skal talið, að hann hafi gert það fyrir hönd sendanda, nema annað sannist.

                                    103. gr.
        Nú eru fleiri en einn hlutir varnings fluttir, og skal sendandi gefa
   út sérstök flugfarmbréf, enda krefjist flytjandi þess.

                                    104. gr.
        Í flugfarmbréfi skal greina:

   a.
           Brottfararstað og ákvörðunarstað.
   b.
           Að minnsta kosti einn umsaminn viðkomustað á leiðinni, svo fremi
           brottfararstaður og ákvörðunarstaður eru í sama ríki og samið er
           um einn eða fleiri viðkomustaði í öðru ríki.
   c.
           Að flutningurinn megi hlíta ákvæðum Varsjársáttmálans að lögum,^1)
           sem til líka við sáttmálann takmarka að jafnaði ábyrgð flytjanda á
           glötun eða tjóni á varningi.

   ^1)að lögum á sennilega að vera eða lögum, sbr. 99. gr. 1. mgr. c og
   100. gr. 1. mgr. c.

                                    105. gr.
        Nú er varningur með samþykki flytjanda færður í loftfar, án þess að
   flugfarmbréf sé gefið út, eða flugfarmbréf geymir eigi vitneskju þá, sem
   mælt var í 104. gr. c, og getur flytjandi eigi borið fyrir sig ákvæði 2.
   mgr. 118. gr. um takmörkun ábyrgðar.

                                    106. gr.
        Sendandi er ábyrgur fyrir tjóni, sem flytjandi eða einhver, sem
   flytjandi ber ábyrgð gegnt, bíður vegna þess, að frásögn sendanda í
   flugfarmbréfi um varning geymir eigi þau atriði, sem mælt var, eða er
   annars röng eða ófullkomin.

                                    107. gr.
        Flugfarmbréf er gild sönnun fyrir gerð flutningssamnings, viðtöku
   varnings og flutningsskilmálum, enda séu eigi leiddar sönnur að öðru.
        Frásögn flugfarmbréfs um þyngd varnings, umtak, umbúðir og hlutatölu
   telst rétt, enda séu eigi sönnur leiddar að öðru. Aðrar skýrslur í
   flugfarmbréfi um magn varnings eða rúmtak eða ástand gilda hins vegar eigi
   sem sönnun gegn flytjanda, nema hann hafi í viðurvist sendanda kannað
   réttleik þeirra og staðfest það með áritun á flugfarmbréfið eða
   skýrslurnar varða sýnilegt ástand vöru.

               Réttur til að ráðstafa varningi og afhending hans.
                                    108. gr.
        Nú fullnægir sendandi skuldbindingum sínum samkvæmt
   flutningssamningi, og er honum, flytjanda eða öðrum sendendum að
   meinfangalausu, rétt að ráðstafa varningi þann veg, að hann endurheimtir
   hann á brottfarar- eða ákvörðunarflugvelli, stöðvar flutning hans, þá er
   lent er á leiðinni, lætur afhenda hann á ákvörðunarstað eða á leiðinni
   öðrum aðila en þeim, sem tilgreindur er í flugfarmbréfi sem viðtakandi,
   eða krefst þess, að hann sé fluttur aftur til brottfararflugvallar.
   Sendandi skal þó greiða kostnað af þessum ráðstöfunum. Nú er eigi unnt að
   framkvæma fyrirmæli sendanda, og skal flytjandi tilkynna honum það þegar í
   stað.
        Nú fer flytjandi eftir fyrirmælum sendanda, án þess að lagt sé fram
   eintak það af farmbréfi, sem sendanda var skilað, og er flytjandi ábyrgur
   fyrir tjóni, sem réttur handhafi flugfarmbréfs bíður við það, en
   framkröfur á flytjandi þó á hendur sendanda.
        Réttur sendanda fellur niður, um leið og réttur viðtakanda hefst
   samkvæmt 109. gr. Nú neitar viðtakandi að taka við flugfarmbréfi eða
   varningi eða verður fundi hans eigi náð, og öðlast þá sendandi á ný
   ráðstöfunarrétt á varningnum.

                                    109. gr.
        Nú er varningurinn kominn á ákvörðunarstað, og getur viðtakandi, sé
   eigi tilvikum 108. gr. til að dreifa, krafist, að flytjandi láti af hendi
   við hann flugfarmbréfið og varninginn gegn greiðslu þess, sem ógoldið er,
   og gegn efndum á flutningsskilmálum þeim, sem í flugfarmbréfi greinir.
        Flytjandi skal, þegar er varningur er kominn á leiðarenda, tilkynna
   það viðtakanda, enda sé eigi öðruvísi samið.

                                    110. gr.
        Nú viðurkennir flytjandi, að varningur hafi glatast, eða hann er eigi
   kominn á leiðarenda í síðasta lagi sjö dögum eftir áætlun, og er
   viðkomanda rétt að neyta þess réttar, er flutningssamningurinn veitir
   honum, gegn flytjanda.

                                    111. gr.
        Samningur, sem geymir frávik frá ákvæðum 108.110. gr., er ógildur,
   nema hann sé tilfærður í flugfarmbréfi.

                                    112. gr.
        Sendanda er skylt að gefa þær skýrslur og láta fylgja flugfarmbréfi
   þau skjöl, sem nauðsynleg eru til fullnægju toll- og lögregluákvæðum, áður
   en varningur verður afhentur viðtakanda. Sendandi ber gagnvart flytjanda
   ábyrgð á því tjóni, sem hljótast kann af því, að þessar skýrslur eða skjöl
   vantar eða þau eru ófullkomin eða eigi í samræmi við settar reglur, nema
   flytjandi eða starfsmenn hans hafi gerst sekir um yfirsjón eða vanrækslu.
        Flytjanda er eigi skylt að rannsaka, hvort þessar skýrslur og skjöl
   séu rétt eða alger.

                               Ábyrgð flytjanda.
                                    113. gr.
        Nú lætur farþegi lífið eða hlýtur líkamsmeiðsl eða heilsutjón af
   völdum atburðar, sem gerist í loftfari eða þá er farið er upp í loftfar
   eða úr því, og ber flytjandi ábyrgð á því.

                                    114. gr.
        Nú spillist eða týnist innritaður farangur eða varningur af völdum
   atburðar, sem gerist á þeim tíma, er farangurinn eða varningurinn er í
   vörslum flytjanda, hvort heldur það er á flugvelli, í loftfari eða á
   hverjum stað öðrum, þá er lent er utan flugvallar, og ber flytjandi ábyrgð
   á því.
        Nú tekur flutningssamningur einnig til flutninga á láði eða legi utan
   flugvallar við fermingu, afhendingu eða endurfermingu, og skal hvers konar
   tjón, sem verður á farangri eða varningi talið hafa orðið á þeim tíma, er
   í 1. mgr. getur, uns annað sannast.

                                    115. gr.
        Flytjandi ber ábyrgð á tjóni, sem verður af völdum dráttar við
   loftflutning farþega, innritaðs farangurs eða varnings.

                                    116. gr.
        Flytjandi losnar undan ábyrgð, ef hann leiðir sönnur að því, að hann
   sjálfur og starfsmenn hans hafi gert allar nauðsynlegar varúðarráðstafanir
   til þess að afstýra tjóni eða það hafi eigi verið á þeirra valdi.

                                    117. gr.
        Nú sannar flytjandi, að sá, sem fyrir tjóninu varð, hafi sjálfur
   verið valdur eða samvaldur þess, og má færa skaðabætur niður eða fella þær
   niður.

                                    118. gr.
        Nú eru farþegar fluttir, og skal hámark á ábyrgð flytjanda vegna
   hvers einstaks farþega vera kr. 36.500,00. Semja má þó um hærra hámark
   ábyrgðar.
        Nú er innritaður farangur eða varningur fluttur, og skal hámark á
   ábyrgð flytjanda vera kr. 37,00 á kg. Nú hefur farþegi eða sendandi, þá er
   farangur eða varningur er afhentur flytjanda, tilgreint sérstaklega þá
   hagsmuni, sem tengdir eru við afhendingu farangurs eða varnings á
   ákvörðunarstað, og greitt það aukafarmgjald, sem kveðið kann að vera á um,
   og gildir þá hin tiltekna fjárhæð sem hámark á ábyrgð flytjanda, nema hann
   sanni, að raunverulegir hagsmunir farþega eða sendanda hafi verið minni.
   Nú er um að tefla glötun, spjöll eða seinkun á hluta hins innritaða
   farangurs eða varnings eða einhvers, sem í farangri eða varningi kann að
   felast, og skal einungis leggja heildarþunga þess varnings, sem þannig
   stendur á um, til grundvallar við ákvörðun á hámarksábyrgð flytjanda. Ef
   glötun, spjöll eða seinkun lækkar verðmæti annarra hluta varnings, sem
   sami farangursmiði eða sama flugfarmbréf tekur til, skal einnig taka
   heildarþunga þessara varningshluta við ákvörðun á hámarksábyrgð.
        Hámarksábyrgð flytjanda á varningi, sem farþegar halda í vörslum
   sínum, skal vera kr. 730,00 til hvers farþega.
        Rétt er dómara að dæma sækjanda málskostnað án tillits til
   hámarksábyrgðar samkvæmt grein þessari. Þetta gildir þó eigi, ef flytjandi
   hefur áður en 6 mánuðir eru liðnir, frá því er atburður sá gerðist, er
   tjónið hlaust af, eða áður mál sé höfðað, boðið sækjanda skriflega
   skaðabætur, sem eigi eru lægri en dæmd fjárhæð að undanskildum
   málskostnaði.
        Skaðabætur samkvæmt grein þessari skal reikna eftir gullgildi. Nú
   verða breytingar á gullgildi íslenskrar krónu, því sem skráð er hjá
   Alþjóðagjaldeyrissjóðnum við gildistöku laga þessara, og breytast
   tilgreindar hámarksbætur í samræmi við hið nýja gullgildi. Í dómsmáli skal
   reikna eftir gullgildi til íslensks gjaldeyris á dómsuppsögudegi.

                                    119. gr.
        Ógildur er áskilnaður, sem miðar að því að leysa flytjanda undan
   ábyrgð eða kveða á um lægri hámarksábyrgð en í 118. gr. segir.
        Nú er varningur fluttur, og er leyfilegt að gera áskilnað um tjón eða
   spjöll, sem leiðir af eðli varnings eða eðlislægum galla á honum.

                                    120. gr.
        Nú sannast, að flytjandi eða starfsmenn hans hafa við framkvæmd
   starfa síns valdið tjóninu, annaðhvort af ásetningi eða af stórfelldu
   gáleysi samfara vitneskju um, að tjón myndi sennilega af hljótast, og skal
   eigi beita ákvæðum 118. gr. um hámarksábyrgð.

                                    121. gr.
        Nú eru starfsmenn flytjanda sóttir til fébóta fyrir skaða, sem þeir
   hafa við framkvæmd starfa síns valdið af minni háttar gáleysi en því, sem
   í 120. gr. getur, og má heildarfjárhæð þeirra skaðabóta, sem þeim og
   flytjanda er gert að greiða, eigi fara fram úr hámarksábyrgð flytjanda.

                                    122. gr.
        Nú er tekið við innrituðum farangri eða varningi án fyrirvara af
   hálfu viðtakanda, og skal telja, að farangurinn eða varningurinn hafi
   verið afhentur í góðu lagi og í samræmi við flutningsskírteini, enda
   sannist eigi annað.
        Nú hefur farangur eða varningur orðið fyrir spjöllum eða eitthvað af
   honum glatast, og skal tilkynna það flytjanda, jafnskjótt sem tjónsins
   verður vart, og í síðasta lagi áður en liðnir eru frá viðtöku sjö dagar,
   að því er varðar farangur, en fjórtán dagar, að því er til annars varnings
   tekur. Tilkynningu um seinkun skal gefa, áður en liðinn er tuttugu og einn
   dagur frá þeim degi að telja, er farangur eða varningur var boðinn
   viðtakanda til umráða.
        Tilkynningu skal skrá á flutningsskírteini eða senda bréflega, áður
   en frestur er liðinn.

                                    123. gr.
        Nú er tjón eigi tilkynnt, áður liðnir séu frestir þeir, sem í 122.
   gr. getur, og fellur niður sérhver krafa á hendur flytjanda, nema hann
   hafi farið sviksamlega að ráði sínu.

                                    124. gr.
        Skaðabótamál skal höfða annaðhvort fyrir dómi á þeim stað, þar sem
   flytjandi býr eða hefur aðalskrifstofu sína eða útibú það, sem gerði
   flutningssamninginn, eða á ákvörðunarstaðnum.
        Nú tekur Varsjársáttmálinn yfir flutninginn, og verður skaðabótamál
   einungis höfðað fyrir íslenskum dómstól eða dómstól í ríki, sem gerst
   hefur aðili að nefndum sáttmála.

                                    125. gr.
        Réttur til skaðabóta eftir ákvæðum þessa kafla fellur niður, ef mál
   er eigi höfðað, áður en tvö ár eru liðin frá því er loftfar kom á
   ákvörðunarstað eða frá þeim degi, er loftfar skyldi koma þangað, eða frá
   því er flutningur stöðvaðist.

                                    126. gr.
        Nú eiga fleiri en einn flytjandi, hver á eftir öðrum, að annast
   flutning, sem ber samkvæmt flutningssamningi eða flutningssamningum að
   telja einn og sama flutning, og er hver þeirra, þá er hann tekur við
   farþegum, innrituðum farangri eða varningi, ábyrgur fyrir þeim hluta
   flutningsstarfans, sem hann á að inna af hendi.
        Nú er um að tefla flutning á innrituðum farangri eða varningi, og
   getur sendandi einnig beint kröfum sínum gegn fyrsta flytjanda, og sá, sem
   á rétt til afhendingar, gegn síðasta flytjanda, þótt tjón eða seinkun hafi
   orðið, meðan varningurinn var í vörslu annars flytjanda.
        Ef fleiri flytjendur eru ábyrgir samkvæmt þessu, bera þeir óskipta
   ábyrgð.

              Flutningur með fleiri en eins konar flutningstækjum.
                                    127. gr.
        Nú fer flutningur að nokkru fram með loftfari og að nokkru með öðru
   flutningstæki, og taka ákvæði laga þessara einungis til loftflutningsins.
        Taka má upp í loftflutningsskjalið skilmálana fyrir hinum greinum
   flutningsins.

                                 Önnur ákvæði.
                                    128. gr.
        Ógildir skulu vera fyrirvarar í flutningssamningi og samningar,
   gerðir áður en tjón verður, þar sem aðilar víkja frá ákvæðunum um þau lög,
   sem fara skal eftir, eða ákvæðum um varnarþing.
        Gerðardómssamningar, gerðir áður en tjón verður, eru einungis gildir,
   að því er varðar flutning á munum, enda sé gerðardómur háður á einhverjum
   þeim stað, sem er löglegt varnarþing eftir 124. gr., og sé málið útkljáð
   samkvæmt ákvæðum Varsjársáttmálans, að því leyti sem ákvæði hans taka til
   þess.

                                    129. gr.
        Nú er loftflutningaskjal gert utan Íslands eða varðar loftflutninga
   milli ríkja, og er viðvörun samkvæmt 99. gr. 1 c, 100. gr. 1 c og 104. gr.
   c nægilega framkvæmd, ef skjalið ber það greinilega með sér, að
   flutningurinn geti hlítt Varsjársáttmálanum og að hann takmarki að jafnaði
   ábyrgð flytjanda í þeim tilvikum, sem viðkomandi ákvæði tekur til.
        Nú er um að tefla loftflutning milli ríkja, sem Varsjársáttmálinn
   tekur eigi yfir, og getur flytjandi borið fyrir sig takmörkun ábyrgðar
   samkvæmt 118. gr., jafnvel þótt flutningsskjalið geymi eigi viðvörun þá,
   sem í 1. mgr. getur.

                                    130. gr.
        Nú er um að tefla loftferðir innanlands og eigi samið um viðkomu utan
   lands, og er flugmálaráðherra rétt að gera undantekning frá ákvæðum 1.
   mgr. 99. gr., 1. mgr. 100. gr. og 1. mgr. 104. gr. um farseðla,
   farangursmiða og flugfarmbréf.

                                    131. gr.
        Þá er rætt er um Varsjársáttmálann í lögum þessum, er átt við
   sáttmála þann um alþjóðaloftflutninga, sem gerður var í Varsjá 12. október
   1929, með þeim breytingum, sem á honum urðu samkvæmt sáttmálaauka,
   undirrituðum í Haag 28. september 1955.
        Ákvæði kafla þessa skal eigi beita um milliríkja loftflutninga, sem
   framkvæmdir eru samkvæmt áskilnaði, gerðum með heimild í viðbótarbókun við
   2. gr. Varsjársáttmálans frá 12. október 1929 eða XXVI. gr.
   Haagsáttmálaaukans frá 28. september 1955.

                                    132. gr.
        Ákvæði laga þessara hrófla eigi við Varsjársáttmálanum frá 12.
   október 1929, að svo miklu leyti sem hann heldur gildi sínu í
   milliríkjaskiptum Íslands og annarra ríkja, sem eigi hafa fullgilt eða
   játast undir sáttmálaaukann, sem gerður var í Haag 28. september 1955.

                                   X. kafli.
                                  Skaðabætur.
                                    133. gr.
        Nú hlýst af notkun loftfars skaði á mönnum eða hlutum, sem eru utan
   loftfarsins, og er eigandi þess eða, eftir því sem við á, aðili sá, sem
   það er rekið á kostnað hans, skyldur að bæta skaðann fé.
        Skaðabótaskyldan fellur niður, ef sannað er, að sá, sem fyrir skaða
   verður, hefur valdið tjóninu af ásetningi eða stórfelldu gáleysi.
        ...^1)

   ^1)[21]L. 50/1993, 29. gr.

                                    134. gr.
        Nú er um að tefla tjón, sem verða á mönnum eða hlutum innan marka
   viðurkennds flugvallar, og skal eigi beita ákvæðum 1. mgr. 133. gr.
        Nú verður tjón á loftfari eða farmi við árekstur loftfara, og skal
   beita ákvæðum siglingalaga um árekstur skipa.
        Nú verður við árekstur tveggja eða fleiri loftfara tjón, sem hver
   þeirra, er bera kostnaðinn af rekstri loftfaranna, á að greiða samkvæmt
   ákvæði 1. mgr. 133. gr., og eru þeir allir samskulda. Dómstólar skera úr
   með hliðsjón af ástæðum, hversu mikinn hluta goldinna skaðabóta hver
   þeirra megi framkrefja úr hendi þess eða þeirra, sem samábyrgir eru.

                                    135. gr.
        Ákvæði 133. og 134. gr. takmarka að engu þann rétt til skaðabóta, sem
   leiðir af almennum reglum.

                                    136. gr.
        ...^1)

   ^1)[22]L. 50/1993, 29. gr.

                                    137. gr.
        Eigandi loftfars, sem nota skal til loftferða samkvæmt lögum þessum,
   skal taka og halda við vátryggingu eða tryggingu, er örugg telst, til
   greiðslu skaðabóta, sem falla kunna á hann eða umráðanda loftfarsins vegna
   tjóns, er verður á mönnum og hlutum utan loftfarsins og stafar af notkun
   þess. Leita skal viðurkenningar flugmálaráðherra á vátryggingarfélagi og
   tryggingu.
        Nú fellur vátrygging úr gildi, og ber vátryggingarfélag gagnvart
   þriðja aðilja ábyrgð á tjóni samkvæmt hljóðan vátryggingarskírteinis í tvo
   mánuði, frá því er það tilkynnti flugmálaráðherra, að vátryggingin væri
   niður fallin, enda hafi loftfarið eigi á þeim tíma verið strikað af skrá
   eða flugleyfi samkvæmt 3. gr. c afturkallað. Rétt er flugmálaráðherra að
   kveða á um vátryggingu eða aðra tryggingu gegn tjóni á mönnum eða hlutum í
   loftfari eða við för eða flutning þeirra í loftfar eða úr því og svo gegn
   tjóni á innrituðum farangri og varningi, meðan flytjandi ber ábyrgð á
   honum samkvæmt IX. kafla.
        Flugmálaráðherra er rétt að setja nánari reglur um vátryggingu eða
   tryggingu, þar á meðal um afleiðingar þess, að vátryggingu eða tryggingu
   er eigi haldið í gildi.

                                   XI. kafli.
                                   Flugslys.
                                 Bjargþjónusta.
                                    138. gr.
        Flugmálaráðherra setur reglur um leit og bjargráð, þau er viðhafa
   skal, þá er loftfars er saknað, því hlekkist á eða það ferst, þar á meðal
   um aðstoð þá, sem einstaklingum og fyrirtækjum er skylt að veita við leit
   og bjargstörf, og um þóknun fyrir slíka aðstoð.
        Kostnað, sem ríkissjóður hefur af leit að loftfari, sem er saknað, er
   flugmálaráðherra rétt að leggja að nokkru eða öllu leyti á eiganda eða
   umráðanda loftfarsins, enda hnígi rök til þess og það fari eigi í bág við
   milliríkjasamninga. Sama gildir um kostnað af bjargstarfa, að því leyti,
   sem hann greiðist eigi með bjarglaunum.

                               Björgun loftfara.
                                    139. gr.
        Nú bjargar maður eða stuðlar að björgun á loftfari, sem hlekkst hefur
   á eða er statt í háska, farangri eða varningi, sem í því er, eða nokkru
   því, sem telst til slíks loftfars, farangurs eða varnings, og á hann,
   hvort heldur bjargað er í lofti, á láði eða legi, rétt til bjarglauna
   samkvæmt gildandi reglum um björgun skipa og varnings, sem til þeirra
   telst. Nú bjargar maður eða stuðlar að björgun á mannslífum úr þeim háska,
   sem tilefni til björgunar varð, og á hann kröfu til hlutdeildar í
   bjarglaununum.
        Nú hefur maður stofnað til óvenjulegra útgjalda, sem nauðsynleg voru
   til varðveislu á loftfari eða varningi úr því, og á hann rétt til, að
   honum séu endurgreidd nefnd útgjöld, enda hafi hann eigi breytt gegn beinu
   og réttmætu banni flugstjóra þess, sem í hlut á.
        Krafa um bjarglaun eða endurgjald fyrir téð óvenjuleg útgjöld má eigi
   fara fram úr verðmæti því, sem bjargað var, svo sem loftfari ásamt
   flutningsgjaldi fyrir farangur, varning og farþega.

                                    140. gr.
        Eigandi bjargaðs varnings ábyrgist einungis með verðmæti þess, sem
   bjargað var. Krafa um bjarglaun er tryggð með veði í loftfari, farangri og
   varningi, sem gengur fyrir öllum öðrum veðböndum. Veðkrafa, sem stafar af
   síðari atburði, gengur fyrir veðkröfu, sem stafar af fyrri atburði.
        Nú er farangur eða varningur af hendi látinn, og fellur þá
   veðrétturinn niður. Veðréttur í loftfari fellur niður eftir þrjá mánuði,
   ef hann er eigi þinglesinn og fjárhæð hans samþykkt eða mál höfðað til
   staðfestu veðrétti. Mál má höfða þar sem bjargstarfa lauk eða þar sem
   loftfar og varningur er.

                             Rannsókn á flugslysum.
                                 141.147. gr.
        ...^1)

   ^1)[23]L. 59/1996, 19. gr.

                                  XII. kafli.
                                  Ýmis ákvæði.
                                    148. gr.
        Nú er ástæða til að ætla, þá er loftfar ætlar á loft, að það sé eigi
   lofthæft eða tilhlýðilega áhöfn skipað eða það muni verða notað andstætt
   ákvæðum laga þessara eða reglum, settum samkvæmt þeim, og er þeim handhafa
   valds, sem í hlut á, rétt að leggja bann við för loftfarsins og, beri
   nauðsyn til, aftra, að það hefji sig upp af flugvelli, uns úr er bætt.
   Flugmálastjórnin eða sá, sem hún til þess veitir vald, tekur ákvörðun í
   þessu efni. Ákvörðun skal tafarlaust leggja fyrir flugmálastjórnina, ef
   hún sjálf hefur eigi tekið hana.

                                    149. gr.
        Réttum umráðanda flugvallar, sem er heimill almenningi, er rétt að
   aftra för loftfars af flugvellinum, uns eftirgjald eftir síðustu lendingu
   og notkun loftfarsins af vellinum er greitt eða trygging sett fyrir
   greiðslu þess.

                                    150. gr.
        Rétt er flugmálaráðherra til aukins öryggis við loftferðir að setja
   reglur um meðferð, geymslu og afhending eldsneytis^1) og annars, sem til
   búnaðar loftfara þarf, og um eftirlit með því, að reglurnar séu haldnar.

   ^1)Rg. 282/1980, sbr. 466/1991.

                                    151. gr.
        Eigandi eða notandi loftfars og réttur umráðandi viðurkennds
   flugvallar eða annars loftferðavirkis er skyldur að láta í té þá
   vitneskju, sem flugmálastjórnin krefst til að geta rækt störf sín. Sömu
   skyldu hefur forráðandi viðurkenndrar starfsemi samkvæmt 33. gr. eða
   annarrar starfsemi, sem rekin er samkvæmt viðurkenningu eftir lögum þessum
   eða reglum, settum samkvæmt þeim.
        Rétt er flugmálastjórninni að skýra þriðja aðilja frá vitneskju, sem
   hún hefur fengið með framangreindum hætti, að því leyti sem það er
   nauðsynlegt samkvæmt alþjóðasamningi. Að öðru leyti er rétt að skýra frá
   slíkri vitneskju eða birta hana almenningi, enda sé eigi um að tefla
   trúnaðarmál. Nú hefur sá, sem telur sig eiga rétt til launungar, mótmælt
   því, að vitneskja fari lengra eða sé birt, og verður það einungis samkvæmt
   úrskurði flugmálaráðherra.
        Nú hefur maður fengið greinda vitneskju í starfa sínum, og hefur hann
   þagnarskyldu, að því leyti sem vitneskjan eigi má fara lengra eða hana má
   eigi birta.

                                    152. gr.
        Flugmálaráðherra kveður á um gjöld, sem inna ber af hendi fyrir
   stjórnvaldsgerðir, sem framkvæmdar eru eftir lögum þessum.
        Rétt er flugmálaráðherra að ákveða, að sá, sem hefur hag af gerðum
   þeim, sem í 1. mgr. segir, greiði kostnað af þeim.
        Gjöld samkvæmt grein þessari má heimta með lögtaki.

                                  XIII. kafli.
                                  Refsiákvæði.
                                    153. gr.
        Nú notar eigandi eða umráðandi (notandi) loftfars, sem eigi er
   íslenskt og eigi hefur erlent þjóðerni með þeim hætti, er í b-lið 3. gr.
   segir, loftfarið án sérstaks leyfis til loftferða yfir íslensku
   yfirráðasvæði eða skeytir eigi skilyrðum fyrir veittu leyfi, og skal hann
   sæta sektum eða varðhaldi.

                                    154. gr.
        Nú veitir maður rangar eða ófullnægjandi skýrslur, þá er hann:

   a.
           tilkynnir loftfar til skrásetningar,
   b.
           æskir þess, að það sé af skrá strikað,
   c.
           sækir um leyfi samkvæmt síðustu málsgrein 7. gr. eða b-lið 13.
           gr., og skal hann sæta sektum eða varðhaldi. Sömu refsingu skal
           hver sá sæta, sem leiðir hjá sér að tilkynna skrásetningarstjóra
           eitthvert það atriði, sem boðið er í lögum þessum, eða tilkynnir
           eitthvert atriði ranglega eða ófullnægjandi.

                                    155. gr.
        Nú nemur maður ranglega af loftfari þjóðernismerki eða skrásetningar
   eða annað lögmælt merki eða setur rangt merki á loftfar, og skal hann sæta
   sektum eða varðhaldi.
        Sömu refsingu skal eigandi eða umráðandi (notandi) loftfars sæta, ef
   hann notar loftfar til loftferða, þótt það vanti þjóðernismerki eða
   skrásetningar eða hafi röng merki.

                                    156. gr.
        Nú notar eigandi eða umráðandi (notandi) loftfars það til loftferða,
   þótt það sé eigi lofthæft eða tilhlýðilega áhöfn skipað, tygjað eða fermt
   til þeirrar farar, sem því er ætlað að fara, eða það er af öðrum ástæðum
   eigi þannig búið, að það fullnægi nauðsynlegum öryggiskröfum, og eigi er
   veitt leyfi til notkunarinnar samkvæmt lögum þessum, og skal hann sæta
   sektum, varðhaldi eða fangelsi allt að 3 árum.

                                    157. gr.
        Ef maður hefur í frammi óhæfilegt atferli við smíð loftfars,
   fylgitækja þess og varahluta eða við viðhald þess, viðgerð eða breytingar
   á því, og veldur með því hættu á því, að loftfarið verði tekið í notkun,
   án þess að fullnægt sé kröfum til öryggis, skal hann sæta sektum,
   varðhaldi eða fangelsi allt að 3 árum.
        Sömu refsingu skal sá sæta, sem viðhefur með nefndum hætti óhæfilegt
   atferli við búnað loftfars, fermingu eða aðra tygjun.

                                    158. gr.
        Nú notar eigandi eða umráðandi (notandi) loftfars það til loftferða,
   þótt eigi sé fyrir hendi lögmælt vátrygging eða önnur trygging, er það
   varðar samkvæmt 137. gr., og skal hann sæta sektum eða varðhaldi.
        Nú notar hann loftfarið, án þess að fyrir hendi séu flugskjöl, sem
   boðin eru í lögum þessum eða reglum, settum samkvæmt þeim, og skal hann
   sæta sektum eða varðhaldi allt að 8 mánuðum.

                                    159. gr.
        Flugstjóri, sem hefur á hendi stjórn loftfars í loftferð, þá er svo
   stendur á sem segir í 153. gr., 2. mgr. 155. gr., 156. gr. eða 158. gr.,
   skal sæta sömu refsingu sem eigandi eða umráðandi (notandi).

                                    160. gr.
        Nú innir maður af hendi starfa í loftfari, án þess hann hafi gilt
   skírteini eða leyfi, sem lög þessi mæla, eða sé slíks skírteinis eigi
   krafist, án þess að fullnægja þeim skilyrðum, sem sett eru um starfann, og
   skal hann sæta sektum eða varðhaldi.

                                    161. gr.
        Ef flugverji hlýðir eigi við starfann skipunum yfirboðara síns, skal
   hann sæta sektum eða varðhaldi allt að 6 mánuðum.
        Nú hefur hann með neitun sinni um hlýðni stofnað loftfari eða
   mannslífi í hættu eða hann neitar að hlýða, þrátt fyrir það þótt skipan sé
   endurtekin, eða séu sakir mjög miklar, og má beita varðhaldi eða fangelsi
   allt að 4 árum.

                                    162. gr.
        Nú innir maður af hendi starfa í loftfari eða reynir það andstætt
   ákvæðum 1. mgr. 52. gr., og skal hann sæta sektum, varðhaldi eða fangelsi
   allt að 3 árum. Ef hann framkvæmir starfa með áhrifum áfengis eða annars
   æsandi eða deyfandi lyfs eða hann hefur brotið gegn ákvæði 3. mgr. 52.
   gr., skal beita varðhaldi eða fangelsi.

                                    163. gr.
        Nú brýtur maður gegn reglum, sem flugmálaráðherra hefur sett til að
   afstýra árekstri milli loftfara eða öðrum flugslysum eða til að tryggja
   fólk gegn hættum og trafala af loftferðum, og skal hann sæta sektum,
   varðhaldi eða fangelsi allt að 3 árum.
        Nú víkur maður af flugleið, sem ákveðin er samkvæmt 90. gr., eða
   brýtur gegn reglum, sem flugmálaráðherra setur loftförum, er fljúga inn á
   íslenskt yfirráðasvæði, og skal hann sæta sektum eða varðhaldi.^1)

   ^1)Rg. 263/1986.

                                    164. gr.
        Nú hefur maður á hendi stjórn loftfars á loftbraut eða öðru svæði,
   þar sem flugumferð hlítir sérstakri skipan, en fer eigi eftir eða brýtur
   gegn leiðbeiningum flugumferðarstjórnar, sem honum er skylt að hlýða, og
   skal hann sæta sektum, varðhaldi eða fangelsi allt að 3 árum.
        Sömu refsingu skal sá flugstjóri sæta, sem brýtur gegn ákvæðum 91.
   gr. um lendingarskyldu.

                                    165. gr.
        Ef eigandi eða umráðandi (notandi) loftfars brýtur gegn ákvæðum 1.
   mgr. 92. gr. um flutning hergagna eða reglum, sem settar hafa verið
   samkvæmt 2. mgr. sömu greinar um flutning annars varnings, skal hann sæta
   sektum eða varðhaldi eða fangelsi allt að 2 árum.
        Sömu refsingu skal flugstjóri sæta, sem stjórnar loftfari, þá er það
   er notað til ólöglegra flutninga, þeirra er í 1. mgr. þessarar greinar
   getur.

                                    166. gr.
        Nú brýtur maður gegn boði forseta Íslands samkvæmt 4. gr., og skal
   hann sæta sektum, varðhaldi eða fangelsi allt að 2 árum.

                                    167. gr.
        Nú lendir loftfar í háska, og flugstjóri gerir eigi allt, sem honum
   er unnt til að bjarga loftfari, mönnum og varningi, sem í því er, eða
   gerir eigi annað það, sem honum er skylt samkvæmt 49. gr., og skal hann
   sæta sektum, varðhaldi eða fangelsi allt að 2 árum.

                                    168. gr.
        Nú veldur flugverji því með smygli eða með öðru athæfi, sem brýtur í
   bág við starfsskyldur hans, að yfir loftfari eða varningi vofir
   kyrrsetning eða hald af hendi íslenskra eða erlendra yfirvalda, og skal
   hann sæta sektum eða varðhaldi allt að 1 ári.

                                    169. gr.
        Ef flugstjóri eða annar flugverji lætur fyrir farast að gera skyldu
   sína um gerð, íritun eða geymslu flugskjala eða um vist flugskjala,
   skírteina eða annarra skjala í loftfari, skal hann sæta sektum eða
   varðhaldi allt að 5 mánuðum.
        Nú framkvæmir hann ranga íritun í flugskjöl eða veldur því á annan
   hátt, að efni slíks skjals er rangt, og skal hann sæta sektum eða
   varðhaldi eða fangelsi allt að 2 árum.

                                    170. gr.
        Nú vanrækir flugstjóri eða flugverji starfsskyldur sínar með
   ítrekuðum eða óhæfilegum hætti eða fremur annars konar óhæfu í starfa
   sínum, án þess þó að ákvæði 153. til 169. gr. taki til, og skal hann sæta
   sektum eða varðhaldi.

                                    171. gr.
        Ef umráðandi flugvallar eða annars flugvirkis lætur það vera í
   notkun, þótt það fullnægi eigi settum skilyrðum eða hafi eigi
   viðurkenningu flugmálastjórnar, þá er slíkrar viðurkenningar er krafist,
   skal hann sæta sektum eða varðhaldi.
        Nú brýtur hann gegn ákvæðum 79. gr., og skal hann sæta sektum.

                                    172. gr.
        Nú hlítir sá, sem í hlut á, eigi forræðisskerðingu samkvæmt 66., 67.,
   71., 72., 73., 74. og 75. gr., og skal hann sæta sektum eða varðhaldi allt
   að 1 ári. Refsa skal fyrir tilraun sem fullframið brot.

                                    173. gr.
        Nú stundar maður loftferðastarfsemi eða aðra starfsemi án sérleyfis,
   leyfis eða viðurkenningar, sem krafist er í lögum þessum eða reglum,
   settum samkvæmt þeim, og skal hann sæta sektum eða varðhaldi.

                                    174. gr.
        Ef maður brýtur bann samkvæmt 148. gr. við för loftfars af flugvelli,
   skal hann sæta sektum eða varðhaldi. Refsa skal fyrir tilraun sem
   fullframið brot.

                                    175. gr.
        Ef maður tálmar framkvæmd skoðunar, eftirlits eða annarrar rannsóknar
   samkvæmt lögum þessum, eða reglum settum samkvæmt þeim, eða veitir eigi
   aðstoð við slíka rannsókn, þá er þess er krafist með heimild í lögum eða
   reglunum, skal hann sæta sektum eða varðhaldi.
        Sömu refsingu skal sá sæta, sem andstætt ákvæðum 143. gr. hróflar við
   loftfari, flaki af því eða öðru eftir flugslys. Fyrir tilraun skal refsa
   sem fullframið brot.

                                    176. gr.
        Nú er manni boðið samkvæmt 138. gr. að veita aðstoð sína við leit og
   bjargstörf, en hann veitir eigi þá þjónustu eða rækir annars eigi skyldur
   sínar, og skal hann sæta sektum.

                                    177. gr.
        Nú lætur maður í öðrum tilvikum en í 154. gr. getur farast fyrir að
   veita tilkynningu, sem boðin er í lögum þessum eða reglum, settum samkvæmt
   þeim, eða hann veitir ranga eða ófullnægjandi tilkynningu eða skýrslur, og
   skal hann sæta sektum eða varðhaldi.
        Brot gegn ákvæðum IX. kafla varðar eigi refsingu samkvæmt þessari
   grein.

                                    178. gr.
        Nú vanrækir maður að afhenda þjóðernis- eða skrásetningarskírteini,
   lofthæfnisskírteini eða annað skírteini eða skjal, sem afhenda skal
   samkvæmt lögum þessum eða reglum, settum eftir þeim, og skal hann sæta
   sektum.

                                    179. gr.
        Ef maður brýtur gegn reglum, settum samkvæmt lögum þessum, skal hann
   sæta sektum eða varðhaldi allt að 6 mánuðum, enda taki eigi önnur
   refsiákvæði þessa kafla yfir atferlið.

                                    180. gr.
        Nú hlýst af broti, sem lýst er í 156., 157., 159., 161.164., 167. og
   170.172. gr., mannslát eða tjón til mikilla muna á líkama manns, heilsu
   eða eign, og má beita fangelsi allt að 5 árum.
        Þessari auknu refsingu má einnig beita fyrir brot gegn 158. gr., ef
   maður verður fyrir fjártjóni til mikilla muna, sökum þess að eigi hefur
   verið fyrir hendi lögmælt vátrygging eða önnur trygging.

                                    181. gr.
        Ef brot, sem lýst er í 153.179. gr., er framið af gáleysi, skal
   beita sektum eða varðhaldi allt að 1 ári, þó þannig, að aldrei má beita
   þyngri refsingu en fyrir ásetningsbrot.

                                    182. gr.
        Ákvæðum almennra hegningarlaga um hlutdeild skal beita.
        Nú taka hegningarákvæði þessa kafla til eiganda eða umráðanda
   (notanda) loftfars, umráðanda flugvallar eða annars flugvirkis eða til
   starfsherra samkvæmt 173. gr., og skulu undirmenn látnir sæta refsingu
   samkvæmt þeim, þá er þeir gerast brotlegir með þeim hætti, er í
   hegningarákvæðunum segir. Hegningarákvæðin taka með samsvarandi hætti yfir
   stjórnarmenn og aðra trúnaðarmenn félaga og annarra lögaðilja.

                                    183. gr.
        Nú hefur maður, sem er í fyrirsvari félags, stofnunar, samtaka eða
   annars lögaðilja, framið athæfi, sem refsivert er samkvæmt kafla þessum,
   og er rétt að dæma nefndum lögaðilja fésekt og missi starfsréttinda, enda
   sé brotið drýgt til hagsbóta lögaðiljanum eða hann hafi haft ágóða til
   muna af brotinu.

                             Um sviptingu réttinda.
                                    184. gr.
        Svipta skal flugstjóra eða flugverja með dómi rétti til að starfa í
   loftfari, þá er hann hefur rækt starfa sinn á mjög vítaverðan hátt eða
   telja verður með hliðsjón af eðli mistaka hans eða atferli við starfann
   varhugavert af öryggisástæðum, að hann starfi í loftfari.
        Nú brýtur maður gegn ákvæðum 52. gr. og starfar síðan eða reynir að
   starfa í loftfari, og skal svipta hann með dómi rétti til slíkra starfa.
        Svipting réttar skal vera um ákveðinn tíma, eigi skemur en 6 mánuði,
   eða að fullu og öllu, ef miklar sakir eru. Svipting réttar samkvæmt 2.
   mgr. skal þó að jafnaði eigi vera styttri en 1 ár. Nú hefur maður verið
   sviptur rétti um stundarsakir samkvæmt ákvæðum 5. mgr. hér á eftir, og
   skal ákveða í dómi, hvort sá tími dragist frá endanlegum sviptingartíma.
        Nú hefur maður verið sviptur rétti til að starfa í loftfari eða til
   að öðlast hann um lengri tíma en 3 ár, og má bera undir þann dómstól, sem
   dæmt hafði til fullnaðar sviptingu réttar, kröfu um endurheimtu hans, þótt
   sviptingartíminn sé eigi runninn út. Mál skal reka að hætti opinberra
   mála, þó þannig, að hinn dómfelldi er sóknaraðili, en ákæruvaldið
   varnaraðili. Slíkt málskot má í fyrsta lagi verða, þá er 3 ár eru liðin
   frá uppsögu fullnaðardóms um sviptingu réttar. Réttur verður einungis
   endurheimtur, þá er sérstakar ástæður mæla með því. Nú hefur sóknaraðili
   áður verið sviptur með dómi rétti til að starfa í loftfari, og verður
   rétturinn í undantekningartilvikum einungis dæmdur honum aftur og í fyrsta
   lagi, þá er 6 ár eru liðin frá uppsögu þess dóms, er svipti hann
   réttindum.
        Nú telur flugmálastjórnin, að efni séu til að svipta mann rétti til
   að starfa í loftfari, og er henni rétt að svipta hann réttinum til
   bráðabirgða, þó svo að dómari sá, sem málið ber undir, getur, hvenær sem
   er og áður málið er dæmt til fullnaðar, ógilt ákvörðun flugmálastjórnar.
        Nú er kveðinn upp sýknudómur í héraði og ákæruvaldið áfrýjar honum,
   og er því rétt í kærumáli að æskja dóms Hæstaréttar, að ákærði sé sviptur
   réttindum, meðan á áfrýjun stendur, enda séu gildar ástæður til.
        Nú er maður sviptur rétti til starfa í loftfari til bráðabirgða eða
   með dómi til fullnaðar, og skal flugmálastjórnin taka skírteini hans í
   sínar vörslur.
        Nú hefur manni, sem hefur íslenskt ríkisfang eða íslenskt
   heimilisfang, verið refsað erlendis fyrir atferli, sem leitt hefði
   samkvæmt grein þessari til sviptingar á rétti til að starfa í loftfari, ef
   mál hefði dæmt verið eftir lögum þessum, og er rétt að krefjast slíkrar
   sviptingar á réttindum í opinberu máli hér á landi. Ákvæðum greinar
   þessarar skal þá beita með samsvarandi hætti.
        Ákvæðum 1.7. mgr. skal með samsvarandi hætti beita um menn, sem
   starfa þann hafa á hendi, er í 81. gr. getur.

                                  XIV. kafli.
                                   Sérreglur.
                                    185. gr.
        Flugmálaráðherra er rétt að undanþiggja ákvæðum laga þessara eða
   setja sérreglur um loftför, sem eigi hafa stjórnanda innan borðs eða eigi
   eru knúin fram af hreyfli eða eru annars sérstakrar tegundar, enda sé
   öryggi loftferða eigi teflt í tvísýnu né gildar ástæður standi í vegi. Þó
   verður eigi með þessum hætti gerð breyting á ákvæðum einkaréttarlegs eðlis
   né refsiákvæðum.
        Flugmálaráðherra er og rétt að setja reglur um tæki, sem ætluð eru
   til að hreyfast um loftið, en eru eigi loftför.

                                    186. gr.
        Flugmálaráðherra er rétt að ákveða, að erlend loftför, sem íslenskur
   aðili notar eða ræður yfir, skuli lúta tilteknum ákvæðum í lögum þessum og
   reglum, settum samkvæmt þeim, sem varða íslensk loftför.^1)
        Rétt er ráðherra, þá er skilyrðum 1. mgr. er fullnægt, að ákveða, að
   loftfarið skuli teljast íslenskt eftir 2. tölul. [24]4. gr. laga nr.
   19/1940.

   ^1)Rg. um vöruflutninga með loftförum, 51/1976, sbr. 562/1987. Rg. um
   meðalþunga o.fl., 52/1976, sbr. 394/1984. Rg. um mannflutninga í
   loftförum, sbr. 53/1976, sbr. 293/1979, 443/1979, 251/1984 og 33/1993. Rg.
   um flutninga hreyfiskerts fólks með stórum flugvélum, 442/1979. Rg. um
   öruggan flutning hættulegs varnings flugleiðis, 322/1990. Rg. um
   lágmarksafkastagetu flugvéla, 263/1986. Rg. um lágmarksbúnað loftfara nr.
   627/1983, sbr. 396/1985 og 254/1986. Rg. um flutning hergagna með
   loftförum, 348/1983. Rg. 443/1976, sbr. 433/1979 og 478/1982 (skoðanir,
   viðhald og viðgerðir loftfara). Rg. 248/1995 (um tilkynningarskyldu).

                                    187. gr.
        Flugmálaráðherra ákveður, hverjir fari með vald flugmálastjórnar
   eftir lögum þessum, að því leyti sem sérlög skipa eigi því efni.

                                    188. gr.
        Flugmálaráðherra er rétt að setja reglugerð til nánari fyllingar
   lögum þessum.^1)

   ^1)Rg. um vöruflutninga með loftförum, 51/1976, sbr. 562/1987. Rg. um
   meðalþunga o.fl., 52/1976, sbr. 394/1984. Rg. um mannflutninga í
   loftförum, sbr. 53/1976, sbr. 293/1979, 443/1979, 251/1984, 33/1993 og
   86/1995. Rg. um fallhlífastökk, 440/1976, sbr. 479/1982. Rg. um flutning
   hreyfiskerts fólks með stórum flugvélum, 442/1979. Rg. um öruggan flutning
   hættulegs varnings flugleiðis, 322/1990. Rg. um heimasmíði loftfara,
   216/1982. Rg. um Flugmálastjórn Íslands, 292/1993. Rg. um flug loftfara í
   millilandaflugi um íslenska lofthelgi, 20/1985. Rg. um leiguflug til og
   frá Íslandi, 21/1985. Rg. um fis, 555/1987, sbr. 286/1991. Augl. 176/1983.
   Rg. 443/1976, sbr. 433/1979 og 478/1982 (skoðanir, viðhald og viðgerðir
   loftfara). Rg. 442/1976 (flugsýningar og flugkeppni). Rg. 348/1983
   (flutningur hergagna með loftförum). Rg. 237/1990 (starfsreglur fyrir
   flugeftirlitsnefnd). Rg. 142/1991 (um almannaflug). Rg. 641/1991, sbr.
   43/1992, 109/1992, 47/1993 og 432/1993 (um flutningaflug). Augl. 375/1992,
   sbr. 232/1994. Augl. 567/1993. Augl. 102/1994. Augl. 439/1994. Augl.
   477/1994. Rg. 336/1995.

                                   XV. kafli.
                                    189. gr.
        Ákvæði 137. gr. taka eigi til loftfara íslenska ríkisins.
        Flugmálaráðherra er rétt að undanþiggja loftför þessi öðrum ákvæðum
   laganna, þó hvorki ákvæðum einkaréttarlegs eðlis né refsiákvæðum.

                                    190. gr.
        ...

References

   Visible links
   1. http://www.althingi.is/dba-bin/lawformpr.pl?lnr=1964034
   2. file:///altext/stjt/1991.023.html
   3. file://1991020.html#g136
   4. file://1996090.html#g43
   5. file:///altext/stjt/1989.081.html
   6. file:///altext/stjt/1989.081.html
   7. file:///altext/stjt/1989.081.html
   8. file:///altext/stjt/1989.081.html
   9. file://1938080.html#g11
  10. file:///altext/stjt/1989.081.html
  11. file:///altext/stjt/1989.081.html
  12. file:///altext/stjt/1989.081.html
  13. file:///altext/stjt/1989.081.html
  14. file:///altext/stjt/1989.081.html
  15. file://1973011.html
  16. file:///altext/stjtnr.html#1982017?g1
  17. file:///altext/stjtnr.html#1917061
  18. file://1973011.html
  19. file:///altext/stjtnr.html#1974071?g1
  20. file:///altext/stjtnr.html#1982017?g2
  21. file://1993050.html#g29
  22. file://1993050.html#g29
  23. file://1996059.html#g19
  24. file://1940019.html#g4
