
   --------------------------------------------------------------------------

                  Lög um verðbréfasjóði og fjárfestingarsjóði

                              2003 nr. 30 20. mars

   --------------------------------------------------------------------------

                 Ferill málsins á Alþingi.   Frumvarp til laga.

  Tóku gildi 1. júlí 2003. EES-samningurinn: IX. viðauki tilskipun 85/611/EBE.
Breytt með l. 108/2006 (tóku gildi 1. nóv. 2006 skv. augl. C 1/2006), l. 55/2007
(tóku gildi 3. apríl 2007), [1]l. 88/2008 (taka gildi 1. jan. 2009 nema brbákv.
   VII sem tók gildi 21. júní 2008) og l. 96/2008 (tóku gildi 24. júní 2008).

                            I. kafli. Almenn ákvæði.
                               1. gr. Gildissvið.
            Lög þessi gilda um verðbréfasjóði og fjárfestingarsjóði.
 Verðbréfasjóðir og fjárfestingarsjóðir hafa það eingöngu að markmiði að veita
 viðtöku fé frá almenningi til sameiginlegrar fjárfestingar í fjármálagerningum
  og öðrum eignum á grundvelli áhættudreifingar samkvæmt fyrir fram kunngerðri
                              fjárfestingarstefnu.
Viðtaka fjár frá almenningi til sameiginlegrar fjárfestingar í fjármálagerningum
  og öðrum eignum á grundvelli áhættudreifingar samkvæmt fyrir fram kunngerðri
 fjárfestingarstefnu er einungis heimil verðbréfasjóðum og fjárfestingarsjóðum.
                              2. gr. Orðskýringar.
                             Í lögum þessum merkir:
      1. Verðbréfasjóður: sjóður með starfsleyfi á Evrópska efnahagssvæðinu,
stofnaður og rekinn af rekstrarfélagi, sem gefur út hlutdeildarskírteini sem eru
               innleysanleg að kröfu eigenda af eignum sjóðsins.
          2. Fjárfestingarsjóður: sjóður með starfsleyfi án heimildar til
markaðssetningar á Evrópska efnahagssvæðinu og gefur út hlutdeildarskírteini eða
                                   hlutabréf.
         3. Rekstrarfélag: rekstrarfélag verðbréfasjóðs, samkvæmt lögum um
 fjármálafyrirtæki, sem rekur verðbréfasjóði og fjárfestingarsjóði skv. II. og
      III. kafla laga þessara og aðra sjóði um sameiginlega fjárfestingu.
    4. Vörslufyrirtæki: fjármálafyrirtæki, samkvæmt lögum um fjármálafyrirtæki,
                sem uppfyllir skilyrði II. kafla C laga þessara.
      5. Fjármálagerningur: fjármálagerningur samkvæmt skilgreiningu laga um
                              verðbréfaviðskipti.
     6. Hlutdeildarskírteini: fjármálagerningur sem er staðfesting á tilkalli
   allra þeirra sem eiga hlutdeild í sjóði um sameiginlega fjárfestingu, eða
          einstakri deild hans, til verðbréfaeignar sjóðsins. Eigendur
hlutdeildarskírteina eiga sama rétt til tekna og eigna sjóðsins, eða viðkomandi
                    deildar, í hlutfalli við hlutdeild sína.
          7. Fagfjárfestir: fagfjárfestir samkvæmt skilgreiningu laga um
                              verðbréfaviðskipti.
          3. gr. Heimildir til að hefja starfsemi og skrá yfir sjóði.
    Fjármálaeftirlitið veitir verðbréfasjóðum staðfestingu skv. II. kafla og
       fjárfestingarsjóðum staðfestingu eða starfsleyfi skv. III. kafla.
    Fjármálaeftirlitið úrskurðar um hvort starfsemi fellur undir lög þessi.
Fjármálaeftirlitið skal halda skrá yfir verðbréfasjóði og fjárfestingarsjóði þar
 sem fram koma allar helstu upplýsingar um viðkomandi sjóði. Breytingar á áður
      skráðum upplýsingum skulu tilkynntar Fjármálaeftirlitinu fyrir fram.
               4. gr. Aðrir sjóðir um sameiginlega fjárfestingu.
Rekstrarfélögum er heimilt að stofna sjóði um sameiginlega fjárfestingu sem ekki
         veita viðtöku fé frá almenningi (fagfjárfestasjóði) og gefa út
        hlutdeildarskírteini eða hlutabréf. Rekstrarfélög skulu tilkynna
  Fjármálaeftirlitinu um stofnun sjóða samkvæmt þessari grein. Sjóðir samkvæmt
            þessari grein lúta ekki eftirliti samkvæmt þessum lögum.
Rekstrarfélög skulu setja fjárfestingarstefnu fyrir sjóði samkvæmt þessari grein
  og skal hún vera fjárfestum aðgengileg. Um upplýsingagjöf fer að öðru leyti
                  eftir samningi rekstrarfélags og fjárfestis.
   Ákvæði 23.25. gr. um hlutdeildarskírteini gilda um sjóði samkvæmt þessari
                                     grein.

                          II. kafli. Verðbréfasjóðir.
                  A. Staðfesting og afturköllun staðfestingar.
                         5. gr. Veitandi staðfestingar.
  Fjármálaeftirlitið veitir verðbréfasjóðum staðfestingu. Heimilt er að hefja
 starfsemi þegar staðfesting er fengin frá Fjármálaeftirlitinu. Óheimilt er að
        starfrækja verðbréfasjóð án staðfestingar Fjármálaeftirlitsins.
 Óheimilt er að breyta verðbréfasjóðum samkvæmt lögum þessum í sjóði sem lögin
                                 taka ekki til.
      Fjármálaeftirlitið veitir verðbréfasjóðum því aðeins staðfestingu að
       rekstrarfélög og vörslufyrirtæki þeirra uppfylli skilyrði laga um
                               fjármálafyrirtæki.
                         6. gr. Umsókn um staðfestingu.
Umsókn rekstrarfélags um staðfestingu verðbréfasjóðs skal vera skrifleg og henni
    skulu fylgja reglur sjóðsins skv. 12. gr., útboðslýsing og útdráttur úr
    útboðslýsingu skv. II. kafla H laga þessara, upplýsingar um stjórnendur
 verðbréfasjóðs og aðrar viðeigandi upplýsingar sem Fjármálaeftirlitið ákveður.
                         7. gr. Veiting staðfestingar.
Ákvörðun Fjármálaeftirlitsins um veitingu staðfestingar skal tilkynnt umsækjanda
skriflega svo fljótt sem unnt er og eigi síðar en einum mánuði eftir að fullbúin
 umsókn barst. Fjármálaeftirlitið skal tilkynna umsækjanda um það þegar umsókn
                              telst fullnægjandi.
  Fjármálaeftirlitið skal birta tilkynningar um staðfestingu verðbréfasjóða í
                               Lögbirtingablaði.
                         8. gr. Synjun um staðfestingu.
 Fullnægi umsókn ekki skilyrðum laga þessara að mati Fjármálaeftirlitsins skal
                           það synja um staðfestingu.
    Synjun Fjármálaeftirlitsins á umsókn skal rökstudd og skal hún tilkynnt
        umsækjanda innan eins mánaðar frá móttöku fullbúinnar umsóknar.
                       9. gr. Afturköllun staðfestingar.
       Fjármálaeftirlitið getur afturkallað staðfestingu verðbréfasjóðs:
     1. hafi rekstrarfélag brotið með alvarlegum hætti eða ítrekað gegn lögum
        þessum, reglum, samþykktum eða reglugerðum settum samkvæmt þeim,
    2. hafi rekstrarfélag ekki nýtt heimild til starfsemi verðbréfasjóðs innan
tólf mánaða frá því að hún var veitt, henni ótvírætt afsalað eða starfsemi sjóðs
                      hætt í meira en sex mánuði samfellt,
   3. hafi sjóðurinn ekki yfir að ráða minnst 50 milljónum króna þremur mánuðum
 eftir veitingu staðfestingarinnar eða minnst 10 milljónum króna sem skiptast á
 að minnsta kosti 50 aðila þannig að hlutur hvers þeirra nemi minnst 10 þúsund
                                    krónum.
Áður en til afturköllunar kemur skv. 1.2. tölul. 1. mgr. skal veittur hæfilegur
                       frestur til úrbóta sé þess kostur.
                       10. gr. Tilkynning um afturköllun.
Afturköllun á staðfestingu verðbréfasjóðs skal tilkynnt stjórn rekstrarfélags og
       rökstudd skriflega. Fjármálaeftirlitið skal birta tilkynninguna í
    Lögbirtingablaði og auglýsa í fjölmiðlum. Starfræki rekstrarfélag útibú
 verðbréfasjóðs eða þjónustustarfsemi í öðru ríki skal tilkynning send lögbærum
                          eftirlitsaðilum í því ríki.
                            B. Stofnun og starfsemi.
                                 11. gr. Heiti.
Verðbréfasjóðum er einum heimilt að nota í heiti sínu eða til nánari skýringar á
                    starfsemi sinni orðið verðbréfasjóður.
                                12. gr. Reglur.
  Rekstrarfélag skal setja verðbréfasjóði reglur. Eftirfarandi atriði skulu að
                          minnsta kosti koma þar fram:
                                1. Heiti sjóðsins.
           2. Hvort sjóðurinn starfi óskiptur eða í aðgreindum deildum.
                         3. Fjárfestingarstefna sjóðsins.
     4. Hvert sé vörslufyrirtæki sjóðsins og ákvæði um hvernig skipt verði um
                                vörslufyrirtæki.
                             5. Þóknun rekstrarfélags.
    6. Heimild til markaðssetningar sjóðsins á Íslandi og í öðrum ríkjum innan
                          Evrópska efnahagssvæðisins.
                7. Útgáfa hlutdeildarskírteina og innlausn þeirra.
     8. Hvernig ráðstafa skuli arði eða öðrum hagnaði af verðbréfum sjóðsins.
             9. Hvernig reikna skuli út innlausnarvirði hvers hlutar.
     10. Hvernig staðið skuli að samruna sjóðsins við aðra verðbréfasjóði eða
                           samruna deilda sama sjóðs.
                      11. Hvernig sjóði eða deild er slitið.
    Breytingar á reglum verðbréfasjóðs öðlast ekki gildi fyrr en að fenginni
staðfestingu Fjármálaeftirlitsins. Breytingin öðlast gildi eigi síðar en þremur
        mánuðum eftir staðfestingu nema Fjármálaeftirlitið ákveði annað.
      Fjármálaeftirlitið skal tilkynna um breytingu í Lögbirtingablaðinu.
  Rekstrarfélag skal tilkynna eigendum hlutdeildarskírteina verðbréfasjóðs um
  hverja breytingu á reglum sjóðsins. Fjármálaeftirlitinu er heimilt að veita
                          undanþágu frá þessu ákvæði.
                            13. gr. Deildaskipting.
    Heimilt er að verðbréfasjóður sé starfræktur í aðgreindum deildum. Hver
sjóðsdeild skal hafa aðgreindan fjárhag innan rekstrarfélags. Ber þá hver deild
    ábyrgð á sínum skuldbindingum. Þó bera deildir sjóðsins óskipta ábyrgð á
                         sameiginlegum kostnaði þeirra.
                              14. gr. Sjóðsmyndun.
Eignir myndast í verðbréfasjóði með samningi rekstrarfélags við viðskiptavin sem
    felur því að ávaxta fjármuni sína í tilteknum verðbréfasjóði innan sinna
     vébanda. Sjóðurinn myndast með afhendingu peninga viðskiptavinar gegn
  hlutdeildarskírteinum og samanstendur síðan af þeim eignum sem verða til við
          ráðstöfun þessara peninga til sameiginlegrar fjárfestingar.
                15. gr. Aðskilnaður reksturs og vörslu og óhæði.
     Rekstrarfélag má ekki jafnframt vera vörslufyrirtæki. Stjórnarmaður í
             rekstrarfélagi má ekki vera í stjórn vörslufyrirtækis.
 Rekstrarfélög og vörslufyrirtæki skulu vera óháð í störfum sínum og ætíð hafa
             hagsmuni eigenda hlutdeildarskírteina að leiðarljósi.
                          16. gr. Málshöfðunarréttur.
   Rekstrarfélag getur höfðað mál í eigin nafni fyrir hönd einstakra eigenda
               hlutdeildarskírteina til ógildingar á skírteinum.
                        17. gr. Rekstur verðbréfasjóða.
      Rekstur verðbréfasjóða felst meðal annars í eftirfarandi verkefnum:
                1. Fjárfestingum í samræmi við fjárfestingarstefnu.
                                    2. Umsýslu.
                         a. Bókhalds- og lögfræðiþjónustu.
                          b. Þjónustu við viðskiptavini.
                  c. Mati á verðmæti verðbréfa og annarra eigna.
                                d. Innra eftirliti.
               e. Viðhaldi skrár yfir eigendur hlutdeildarskírteina.
                         f. Útreikningi innlausnarvirðis.
                    g. Útgáfu og innlausn hlutdeildarskírteina.
                              h. Uppgjöri viðskipta.
               i. Vörslu hlutdeildarskírteina og gagna um viðskipti.
                                3. Markaðssetningu.
                   18. gr. Útvistun verkefna rekstrarfélags.
Rekstrarfélagi er heimilt að fela öðrum aðilum verkefni þau sem kveðið er á um í
  17. gr. að fengnu samþykki Fjármálaeftirlitsins. Rekstrarfélagi er þó aldrei
heimilt að útvista öll verkefni skv. 17. gr. Verkefni skv. 1. tölul. 17. gr. er
 ekki heimilt að fela vörslufyrirtæki eða öðru félagi fari hagsmunir þess ekki
       saman við hagsmuni rekstrarfélags og eigenda hlutdeildarskírteina.
 Nú felur rekstrarfélag öðru fyrirtæki hluta af verkefnum sínum skv. 17. gr. og
        hefur það engin áhrif á ábyrgð rekstrarfélags gagnvart eigendum
                             hlutdeildarskírteina.
  Í reglugerð^1) skal setja nánari reglur um útvistun verkefna rekstrarfélaga.
                                 ^1)Rg. 792/2003.
                    19. gr. Góðir viðskiptahættir og venjur.
Rekstrarfélag skal starfrækja verðbréfasjóð í samræmi við góða viðskiptahætti og
 venjur með trúverðugleika markaðarins og hagsmuni eigenda hlutdeildarskírteina
                                að leiðarljósi.
                              C. Vörslufyrirtæki.
                      20. gr. Starfsemi vörslufyrirtækis.
 Umsjá og varðveisla fjármálagerninga verðbréfasjóðs skal falin vörslufyrirtæki
 sem hlotið hefur viðurkenningu Fjármálaeftirlitsins. Fjármunum verðbréfasjóðs
  skal haldið aðgreindum frá fjármunum vörslufyrirtækis. Vörslufyrirtæki skal:
            1. tryggja að sala, útgáfa, endurkaup, innlausn og ógilding
hlutdeildarskírteina verðbréfasjóðs fari samkvæmt lögum og reglum hlutaðeigandi
                                     aðila,
    2. tryggja að innlausnarvirði hlutdeildarskírteina sé reiknað í samræmi við
                       lög og reglur hlutaðeigandi aðila,
    3. framfylgja fyrirmælum rekstrarfélags nema þau séu í andstöðu við lög og
                        samþykktir hlutaðeigandi aðila,
   4. tryggja að í viðskiptum með eignir verðbréfasjóðs sé endurgjald fyrir þær
                    innt af hendi innan eðlilegra tímamarka,
   5. tryggja að tekjum verðbréfasjóðs sé ráðstafað í samræmi við lög og reglur
                                   sjóðsins.
                          21. gr. Viðurkenndir aðilar.
    Viðskiptabankar, sparisjóðir, lánafyrirtæki, verðbréfafyrirtæki og útibú
hliðstæðra erlendra fyrirtækja sem starfa hér á landi geta hlotið viðurkenningu
                              sem vörslufyrirtæki.
  Óheimilt er að skipta um vörslufyrirtæki án samþykkis Fjármálaeftirlitsins.
                                22. gr. Ábyrgð.
         Vörslufyrirtæki ber ábyrgð gagnvart rekstrarfélagi og eigendum
 hlutdeildarskírteina vegna tjóns sem þeir kunna að verða fyrir og rekja má til
ásetnings eða gáleysis starfsmanna vörslufyrirtækis við framkvæmd verkefna þess
                                  skv. 20. gr.
  Vörslufyrirtæki er heimilt að fela öðru fyrirtæki, sem hæft er til að hljóta
viðurkenningu skv. 21. gr. eða hefur starfsleyfi sem fjármálafyrirtæki og lýtur
sambærilegu eftirliti og félög skv. 21. gr., varðveislu verðbréfa verðbréfasjóðs
  að hluta eða öllu leyti. Nú felur vörslufyrirtæki öðru fyrirtæki varðveislu
  verðbréfa verðbréfasjóðs og hefur það engin áhrif á ábyrgð vörslufyrirtækis
     gagnvart rekstrarfélagi og eigendum hlutdeildarskírteina skv. 1. mgr.
                            D. Hlutdeildarskírteini.
                      23. gr. Útgáfa hlutdeildarskírteina.
Rekstrarfélag gefur út skilríki fyrir eignarréttindum að verðbréfasjóði í formi
                     hlutdeildarskírteinis, sbr. þó 3. mgr.
Allir, sem eiga hlutdeild að verðbréfasjóði eða einstakri deild hans, eiga sama
   rétt til tekna og eigna sjóðsins, eða viðkomandi deildar, í hlutfalli við
     hlutdeild sína og eru hlutdeildarskírteinin staðfesting á tilkalli til
                           verðbréfaeignar sjóðsins.
   Rekstrarfélagi er ekki skylt að gefa út hlutdeildarskírteini nema eigendur
                             þeirra óski eftir því.
   Séu hlutdeildarskírteini gefin út sem rafbréf í verðbréfamiðstöð gilda um
               útgáfuna lög um rafræna eignarskráningu verðbréfa.
    Hlutdeildarskírteini skulu skráð á nafn eða á safnreikning, sbr. lög um
                              verðbréfaviðskipti.
              Hlutdeildarskírteini eru undanþegin stimpilgjöldum.
                  24. gr. Upplýsingar í hlutdeildarskírteini.
Í hlutdeildarskírteini skulu að minnsta kosti eftirtalin atriði koma fram, sbr.
                           þó 4. og 5. mgr. 23. gr.:
            1. Nafn verðbréfasjóðs, vörslufyrirtækis og rekstrarfélags.
                2. Nafn og kennitala upphaflegs eiganda skírteinis.
      3. Hvernig hlutdeildarskírteini verði innleyst og hvaða reglur gildi um
                                 arðgreiðslur.
    4. Nafn og kennitala framsalshafa hafi skírteini gengið kaupum og sölum án
                                innlausnar þess.
 Hlutdeildarskírteini skal vera dagsett og undirritað af stjórn rekstrarfélags.
      Nafnritunin má vera prentuð eða sett fram á annan sambærilegan hátt.
                    25. gr. Skrá yfir hlutdeildarskírteini.
 Rekstrarfélag skal halda skrá yfir eigendur hlutdeildarskírteina í sjóðnum. Í
          skránni skulu að minnsta kosti eftirtalin atriði koma fram:
                           1. Nafn og kennitala eiganda.
                             2. Söludagur skírteinis.
                              3. Nafnverð skírteinis.
                     4. Heildarfjöldi útistandandi skírteina.
  Tilkynna skal eigendaskipti hlutdeildarskírteina til rekstrarfélags. Slíkar
     tilkynningar, ásamt öðrum upplýsingum sem berast varðandi eignarhald á
 skírteinum, skulu færðar inn á skrána og heimildar tilkynningar getið, sbr. þó
                                4. mgr. 23. gr.
                             26. gr. Staðgreiðsla.
   Hlutdeildarskírteini verðbréfasjóða verða einungis seld gegn staðgreiðslu
    kaupverðs. Ákvæði þetta kemur ekki í veg fyrir dreifingu jöfnunarbréfa.
                                  E. Innlausn.
                           27. gr. Innlausnarskylda.
  Hlutdeildarskírteini skulu innleyst að kröfu eigenda samkvæmt nánari ákvæðum
                           reglna verðbréfasjóðsins.
 Þrátt fyrir 1. mgr. er rekstrarfélagi heimilt samkvæmt ákvæðum reglna sjóðsins
 að fresta innlausn hlutdeildarskírteina. Frestun skal vera almenn og taka til
 allra hlutdeildarskírteina og verður einungis beitt mæli sérstakar ástæður með
því og hagsmunir eigenda hlutdeildarskírteina krefjist. Frestun á innlausn skal
þegar tilkynnt Fjármálaeftirlitinu. Jafnframt skal frestun auglýst opinberlega.
  Fjármálaeftirlitið getur krafist þess að innlausn hlutdeildarskírteina verði
      frestað krefjist hagsmunir eigenda skírteinanna eða almennings þess.
    Eftirlitsaðilum annarra ríkja innan Evrópska efnahagssvæðisins, þar sem
 hlutdeildarskírteini verðbréfasjóðs hafa verið sett á markað, skal tilkynnt um
              frestun innlausna samkvæmt ákvæðum þessarar greinar.
                     28. gr. Útreikningur innlausnarvirðis.
Innlausnarvirði hlutdeildarskírteina verðbréfasjóða er markaðsvirði samanlagðra
  eigna að frádregnum skuldum sjóðsins við innlausn, svo sem skuldum hans við
innlánsstofnanir, ógreiddum umsýslu- og stjórnunarkostnaði, innheimtukostnaði og
áföllnum eða reiknuðum opinberum gjöldum, deilt niður á heildarfjölda útgefinna
                      og óinnleystra hlutdeildarskírteina.
Ráðherra getur í reglugerð^1) sett nánari reglur um útreikning á innlausnarvirði
        hlutdeildarskírteina verðbréfasjóða og mat á markaðsvirði eigna.
                                 ^1)Rg. 792/2003.
                      29. gr. Auglýsing innlausnarvirðis.
  Innlausnarvirði hlutdeildarskírteina verðbréfasjóða skal reiknað daglega og
auglýst opinberlega eigi sjaldnar en tvisvar í mánuði. Fjármálaeftirlitið getur
 ákveðið að opinber auglýsing innlausnarvirðis skuli fara fram oftar ef ástæða
                                   þykir til.
                           F. Fjárfestingarheimildir.
                      30. gr. Fjármálagerningar og innlán.
  Fjárfestingarheimildir samkvæmt þessum kafla taka til verðbréfasjóðs eða, sé
 hann deildaskiptur skv. 13. gr., til einstakra deilda hans. Verðbréfasjóði er
                      eingöngu heimilt að binda fé sitt í:
     1. [Verðbréfum og peningamarkaðsskjölum sem uppfylla eftirtalin skilyrði:
     a. hafa verið skráð eða tekin til viðskipta á skipulegum verðbréfamarkaði
                   samkvæmt skilgreiningu laga um kauphallir,
   b. ganga kaupum og sölum á öðrum markaði innan Evrópska efnahagssvæðisins sem
     er opinn almenningi, starfar reglulega, lýtur opinberu eftirliti og er
    viðurkenndur með þeim hætti sem Fjármálaeftirlitið metur gildan, og/eða
    c. hafa verið skráð eða tekin til viðskipta á skipulegum verðbréfamarkaði í
ríki utan Evrópska efnahagssvæðisins eða ganga kaupum og sölum á öðrum markaði í
ríki utan Evrópska efnahagssvæðisins sem er opinn almenningi, starfar reglulega,
         lýtur opinberu eftirliti og er viðurkenndur með þeim hætti sem
                        Fjármálaeftirlitið metur gildan.
   Með peningamarkaðsskjölum er í lögum þessum átt við greiðsluhæf skjöl sem
     verslað er með á peningamarkaði og ætíð er hægt að meta til verðs.]^1)
         2. Nýútgefnum verðbréfum, enda sé í skilmálum vegna útgáfu þeirra
      skuldbinding um að sótt verði um skráningu verðbréfanna á skipulegum
 verðbréfamarkaði skv. 1. tölul. Skráning verðbréfa samkvæmt þessu ákvæði skal
              fara fram eigi síðar en einu ári frá útgáfu þeirra.
     3. Hlutdeildarskírteinum verðbréfasjóða. Einnig er heimilt að fjárfesta í
skírteinum annarra sjóða um sameiginlega fjárfestingu sýni verðbréfasjóðir fram
   á með fullnægjandi hætti að mati Fjármálaeftirlitsins að sjóðirnir búi við
   sambærilegt eftirlit og verðbréfasjóðir, samstarf Fjármálaeftirlitsins og
 lögbærra yfirvalda heimaríkis sjóðsins sé tryggt með fullnægjandi hætti, vernd
eigenda skírteina sé tryggð með sambærilegum hætti og í verðbréfasjóðum og gefin
   sé út ársskýrsla og árshlutauppgjör að minnsta kosti á sex mánaða fresti.
   Óheimilt er að fjárfesta í verðbréfasjóðum og öðrum sjóðum um sameiginlega
 fjárfestingu sem fjárfesta, samkvæmt reglum sínum, meira en 10% eigna sinna í
 hlutdeildarskírteinum verðbréfasjóða eða hlutdeildarskírteinum eða hlutabréfum
                  annarra sjóða um sameiginlega fjárfestingu.
      4. Innlánum fjármálafyrirtækja sem hafa staðfestu í ríki innan Evrópska
     efnahagssvæðisins. Þó er verðbréfasjóði heimilt að binda fé í innlánum
fjármálafyrirtækja með staðfestu utan Evrópska efnahagssvæðisins sýni hann fram
á með fullnægjandi hætti að mati Fjármálaeftirlitsins að fjármálafyrirtækin búi
     við sambærilegar reglur um áhættu og eftirlit og gilda innan Evrópska
efnahagssvæðisins. Innlán samkvæmt þessum tölulið verða að vera endurgreiðanleg
         að kröfu innlánseiganda með að hámarki tólf mánaða binditíma.
        5. Afleiðum sem skráðar eru á skipulegum verðbréfamarkaði samkvæmt
      skilgreiningu laga um verðbréfaviðskipti. Viðmið afleiðna skulu vera
fjárfestingarheimildir samkvæmt þessari grein, verðbréfavísitölur, vextir, gengi
erlendra gjaldmiðla eða gjaldmiðlar sem verðbréfasjóðnum er heimilt að fjárfesta
                      í samkvæmt ákvæðum reglna sjóðsins.
     6. Afleiðum utan skipulegra verðbréfamarkaða. Viðmið afleiðna skulu vera
fjárfestingarheimildir samkvæmt þessari grein, verðbréfavísitölur, vextir, gengi
erlendra gjaldmiðla eða gjaldmiðlar sem verðbréfasjóðnum er heimilt að fjárfesta
     í samkvæmt ákvæðum reglna sjóðsins. Gagnaðilar verðbréfasjóða í slíkum
   afleiðuviðskiptum skulu lúta eftirliti sem Fjármálaeftirlitið metur gilt.
 Verðmæti slíkra samninga skal vera unnt að reikna daglega. Tryggt skal að hægt
         sé að selja slíka samninga samdægurs á raunvirði hverju sinni.
          7. Peningamarkaðsskjölum sem viðskipti eru með utan skipulegra
                               verðbréfamarkaða.
                               ^1)L. 96/2008, 7. gr.
                             31. gr. Aðrar eignir.
Þrátt fyrir ákvæði 30. gr. er verðbréfasjóði heimilt að binda sem svarar allt að
 10% af eignum sínum í öðrum verðbréfum og peningamarkaðsskjölum en þar getur.
 Verðbréfasjóði er heimilt að eiga reiðufé eða auðseljanlegar eignir til skamms
  tíma. Slíkar eignir mega þó ekki vera hluti af fjárfestingarstefnu sjóðsins.
                     32. gr. Yfirtaka eigna og eðalmálmar.
   Verðbréfasjóði er heimilt án takmarkana að yfirtaka eignir til að tryggja
 fullnustu kröfu. Eignirnar skulu seldar jafnskjótt og það er talið hagkvæmt og
 eigi síðar en innan átján mánaða frá yfirtöku eignanna. Heimilt er þó að draga
  sölu lengur sé það augljóslega í þágu hagsmuna sjóðsins. Slíkan drátt á sölu
    skal tilkynna Fjármálaeftirlitinu sem getur þá krafist sölu þeirra innan
                               viðeigandi frests.
  Verðbréfasjóði er óheimilt að fjárfesta í eðalmálmum eða heimildarskírteinum
                                  fyrir þeim.
                          33. gr. Eftirlit með áhættu.
 Rekstrarfélög skulu hafa yfir að ráða eftirlitskerfi sem gerir þeim kleift að
   vakta, meta og stýra áhættu einstakra eigna og eignasafns verðbréfasjóða á
                                 hverjum tíma.
                           34. gr. Afleiðuviðskipti.
Verðbréfasjóði er ávallt skylt að eiga hæfilegar og nægjanlega verðmætar eignir
á móti metnu hámarkstapi af afleiðu. Til grundvallar slíku mati skal taka mið af
verðmæti undirliggjandi eigna, mótaðilaáhættu, ytri aðstæðum á fjármálamörkuðum
                          og tíma til að loka afleiðu.
     Verðbréfasjóði er heimilt að eiga viðskipti með afleiður svo fremi sem
       undirliggjandi eignir séu undir þeim mörkum sem um getur í 35. gr.
Eftirlitskerfi skv. 33. gr. skal meta með fullnægjandi hætti virði afleiðna utan
                          skipulegra verðbréfamarkaða.
      Verðbréfasjóðir skulu gera Fjármálaeftirlitinu reglulega grein fyrir
      afleiðuviðskiptum sínum í því formi sem Fjármálaeftirlitið ákveður.
                35. gr. Hámark fjárfestingar í einum útgefanda.
Verðbréfasjóði er óheimilt að binda meira en 10% af eignum sínum í verðbréfum og
  peningamarkaðsskjölum útgefnum af sama útgefanda, eða binda meira en 20% af
                eignum sínum í innlánum sama fjármálafyrirtækis.
 Verðbréfasjóði er ekki heimilt að eiga viðskipti með afleiður utan skipulegra
verðbréfamarkaða við sama aðila þar sem mótaðilaáhætta af samningnum nemur meira
      en 5% af eignum sjóðsins. Þetta hlutfall hækkar í 10% ef mótaðili er
  fjármálafyrirtæki innan Evrópska efnahagssvæðisins eða fjármálafyrirtæki með
       staðfestu utan Evrópska efnahagssvæðisins sem lýtur eftirliti sem
                         Fjármálaeftirlitið metur gilt.
 Fjárfesti verðbréfasjóður meira en 5% í verðbréfum útgefnum af sama útgefanda
  skal samtala slíkra fjárfestinga ekki fara yfir 40% af eignum sjóðsins. Við
    útreikning samtölu skal ekki litið til innlána hjá fjármálafyrirtæki eða
   afleiðna sem gerðar eru utan skipulegra verðbréfamarkaða þegar mótaðili er
    fjármálafyrirtæki sem lýtur eftirliti sem Fjármálaeftirlitið metur gilt.
  Þrátt fyrir ákvæði 1. og 2. mgr. má heildarfjárfesting í viðskiptum við sama
 aðila, í verðbréfum, peningamarkaðsskjölum, innlánum og afleiðusamningum utan
  skipulegra verðbréfamarkaða, samtals ekki fara yfir 20% af eignum sjóðsins.
  Þrátt fyrir ákvæði 1. mgr. er verðbréfasjóði heimilt að binda allt að 35% af
  eignum sínum í verðbréfum og peningamarkaðsskjölum sem eitt eða fleiri ríki
innan Evrópska efnahagssvæðisins eða sveitarfélög þeirra, alþjóðlegar stofnanir,
    sem eitt eða fleiri þessara ríkja eru aðilar að, eða ríki utan Evrópska
 efnahagssvæðisins gefa út eða ábyrgjast. Ekki skal tekið tillit til verðbréfa
  samkvæmt þessari málsgrein þegar fundin er samtala fjárfestinga skv. 3. mgr.
 Takmarkanir samkvæmt þessari grein má ekki leggja saman. Því er verðbréfasjóði
          óheimilt að binda meira en 35% af eignum sínum í verðbréfum,
peningamarkaðsskjölum, innlánum eða afleiðum sama útgefanda. Aðilar sem teljast
   til sömu samstæðu skulu teljast einn aðili við útreikning samkvæmt þessari
                                     grein.
                            36. gr. Vísitölusjóðir.
      Verðbréfasjóði er heimilt að fjárfesta allt að 20% í hlutabréfum eða
   skuldabréfum sama útgefanda ef markmið fjárfestingarstefnu samkvæmt reglum
   sjóðsins er að líkja eftir tiltekinni hlutabréfa- eða skuldabréfavísitölu.
     Vísitalan skal hafa fullnægjandi áhættudreifingu, birt opinberlega og
             endurspegla viðkomandi markað með fullnægjandi hætti.
    Fjármálaeftirlitið getur hækkað heimild skv. 1. mgr. í 35% ef vægi eins
útgefanda í vísitölunni er meira en 20%. Fjárfesting yfir 20% er aðeins leyfð í
                                einum útgefanda.
                            37. gr. Traust verðbréf.
Fjármálaeftirlitið getur heimilað verðbréfasjóði að binda allt að 100% af eignum
     sínum í verðbréfum og peningamarkaðsskjölum skv. 5. mgr. 35. gr. telji
  Fjármálaeftirlitið það samrýmanlegt hagsmunum eigenda hlutdeildarskírteina.
Fjárfestingar verðbréfasjóðs skv. 1. mgr. skulu dreifast á að minnsta kosti sex
 mismunandi verðbréfaútgáfur og má fjárfesting í einni og sömu verðbréfaútgáfu
    ekki nema hærri fjárhæð en sem svarar til 30% af eignum verðbréfasjóðs.
    38. gr. Fjárfestingar í verðbréfasjóðum og öðrum sjóðum um sameiginlega
                                 fjárfestingu.
  Verðbréfasjóði er heimilt að fjárfesta í öðrum verðbréfasjóðum og sjóðum um
  sameiginlega fjárfestingu (sjóðasjóðir). Þó skal verðbréfasjóður ekki binda
meira en 20% af eignum sínum í einstaka verðbréfasjóði eða sjóði um sameiginlega
                                 fjárfestingu.
Heildarfjárfesting verðbréfasjóðs í öðrum sjóðum en verðbréfasjóðum má ekki fara
                       yfir 30% af eignum verðbréfasjóðs.
                       39. gr. Takmarkanir á eignasafni.
                Verðbréfasjóði er óheimilt að eignast meira en:
          1. 10% af hlutabréfum án atkvæðisréttar í einstöku hlutafélagi.
              2. 10% af skuldaskjölum einstakra útgefenda verðbréfa.
        3. 25% af hlutdeildarskírteinum verðbréfasjóðs og annarra sjóða um
                           sameiginlega fjárfestingu.
               4. 10% af peningamarkaðsskjölum einstakra útgefenda.
                            40. gr. Lán og ábyrgðir.
 Verðbréfasjóði er óheimilt að veita lán eða ganga í ábyrgð fyrir aðra, sbr. þó
                             heimildir skv. 30. gr.
   Verðbréfasjóði er óheimilt að taka önnur lán en skammtímalán til að standa
straum af innlausn hlutdeildarskírteina. Slík lán mega ekki nema meira en svarar
            10% af eignum sjóðsins eða einstakra deilda innan hans.
                               41. gr. Skortsala.
Verðbréfasjóði er óheimilt að selja fjármálagerninga sem ekki eru í eigu hans á
                      þeim tíma sem sala þeirra fer fram.
                        42. gr. Ráðstafanir til úrbóta.
Fari fjárfesting verðbréfasjóðs fram úr leyfilegum mörkum samkvæmt lögum þessum
  skulu þegar gerðar ráðstafanir til úrbóta og skal lögmæltu hámarki í síðasta
lagi náð innan sex mánaða. Fjármálaeftirlitið getur þó í einstökum tilvikum mælt
          fyrir um lengri frest enda sé það augljóslega í þágu eigenda
                             hlutdeildarskírteina.
                       G. Markaðssetning utan heimalands.
       43. gr. Markaðssetning verðbréfasjóða með staðfestu innan Evrópska
                         efnahagssvæðisins hér á landi.
    Erlendur verðbréfasjóður með staðfestu og staðfestingu í öðru ríki innan
 Evrópska efnahagssvæðisins getur markaðssett skírteini sín hér á landi tveimur
  mánuðum eftir að Fjármálaeftirlitið hefur fengið tilkynningu um fyrirhugaða
  starfsemi frá verðbréfasjóðnum. [Hið sama gildir um starfsemi svissneskra og
    færeyskra verðbréfasjóða, enda séu sömu kröfur gerðar til þeirra og til
 verðbréfasjóða með staðfestu í ríki innan Evrópska efnahagssvæðisins og gerður
     hafi verið samstarfssamningur á milli Fjármálaeftirlitsins og lögbærra
 svissneskra eða færeyskra yfirvalda.]^1) Tilkynningu skulu fylgja eftirfarandi
                                     gögn:
     1. Yfirlýsing lögbærra eftirlitsaðila í heimaríki verðbréfasjóðsins um að
  hann hafi staðfestingu í því ríki og uppfylli að öðru leyti settar kröfur í
   tilskipunum Evrópubandalagsins um fyrirtæki um sameiginlega fjárfestingu í
                          framseljanlegum verðbréfum.
                           2. Reglur verðbréfasjóðsins.
     3. Útboðslýsing og útdráttur úr útboðslýsingu. Útboðslýsing skal hafa að
             geyma upplýsingar skv. 6. tölul. þessarar málsgreinar.
     4. Endurskoðaður ársreikningur næstliðins árs, sé hann fyrirliggjandi, og
                            síðari hálfsársuppgjör.
        5. Lýsing á framkvæmd fyrirhugaðrar starfsemi eða markaðssetningar
                    hlutdeildarskírteina verðbréfasjóðsins.
    6. Upplýsingar um fyrirhugaðar ráðstafanir verðbréfasjóðsins til að tryggja
rétt eigenda skírteina til útgreiðslu hagnaðar, innlausnar hlutdeildarskírteina
              og þeirra upplýsinga sem sjóðnum er skylt að miðla.
   Fjármálaeftirlitið getur hafnað því að verðbréfasjóður skv. 1. mgr. hefji
markaðssetningu hér á landi ef hann uppfyllir ekki þau skilyrði sem gerð eru til
    verðbréfasjóða samkvæmt lögum þessum og reglum settum samkvæmt þeim eða
  markaðssetningin stríðir að öðru leyti gegn ákvæðum laga. Fjármálaeftirlitið
 skal rökstyðja synjun skriflega til verðbréfasjóðsins áður en frestur skv. 1.
                                mgr. rennur út.
     Fjármálaeftirlitið gengur úr skugga um eftirlit með verðbréfasjóðnum í
                heimaríkinu, starfsheimildir þess og starfsemi.
    Breytingar á áður tilkynntum atriðum samkvæmt þessari grein skulu þegar
                        tilkynntar Fjármálaeftirlitinu.
                              ^1)L. 108/2006, 87. gr.
        44. gr. Heimild til að banna starfsemi erlendra verðbréfasjóða.
Fjármálaeftirlitinu er heimilt að banna erlendum verðbréfasjóði að markaðssetja
skírteini sín hér á landi hafi hlutaðeigandi verðbréfasjóður brotið gróflega eða
   ítrekað gegn ákvæðum laga þessara eða reglum settum samkvæmt þeim eða gegn
ákvæðum annarra laga um fjármálafyrirtæki, enda hafi ekki tekist að binda enda á
        framangreind brot samkvæmt tilmælum eða viðurlögum þessara laga.
         45. gr. Markaðssetning íslenskra verðbréfasjóða utan Íslands.
Hyggist verðbréfasjóður markaðssetja hlutdeildarskírteini sín utan Íslands skal
     það tilkynnt Fjármálaeftirlitinu og eftirlitsaðila í því landi þar sem
                         markaðssetning er fyrirhuguð.
                               H. Upplýsingagjöf.
                   46. gr. Ársreikningur og árshlutauppgjör.
Í ársreikningi og árshlutauppgjörum rekstrarfélags skulu sérgreindar upplýsingar
  um verðbréfasjóð eða sérhverja deild hans. Í reglugerð^1) skal setja nánari
     reglur um sérgreindar upplýsingar um verðbréfasjóði í ársreikningum og
      árshlutauppgjörum. Þá skulu rekstrarfélög senda Fjármálaeftirlitinu
        ársfjórðungslegt efnahagsyfirlit verðbréfasjóða í því formi sem
                          Fjármálaeftirlitið ákveður.
                          ^1)Rg. 792/2003, rgl. 97/2004.
              47. gr. Útboðslýsing og útdráttur úr útboðslýsingu.
   Rekstrarfélag skal gefa út útboðslýsingu og útdrátt úr útboðslýsingu fyrir
                                 verðbréfasjóð.
 Í útboðslýsingu skulu koma fram nauðsynlegar upplýsingar til að fjárfestum sé
  kleift að meta kosti fjárfestinga í viðkomandi verðbréfasjóði. Í útdrætti úr
           útboðslýsingu skal draga fram meginatriði útboðslýsingar.
    Rekstrarfélag skal senda Fjármálaeftirlitinu útboðslýsingu og útdrátt úr
                   útboðslýsingu í kjölfar breytinga á þeim.
   Nánar skal kveðið á um útboðslýsingar og útdrætti úr útboðslýsingum vegna
 verðbréfasjóða í reglugerð,^1) meðal annars um hvaða upplýsingar skuli birta í
                      útboðslýsingum og útdráttum úr þeim.
                                 ^1)Rgl. 792/2003.
                  48. gr. Nánari upplýsingar í útboðslýsingu.
 Í útboðslýsingu verðbréfasjóðs skal á ítarlegan hátt lýsa fjárfestingarstefnu
     sjóðsins og, ef við á, einstakra deilda hans og tilgreina þær tegundir
         fjárfestinga sem honum eru heimilar samkvæmt reglum sjóðsins.
Í útboðslýsingu skal tilgreina hvort sjóði, eða einstakri deild hans, er heimilt
að fjárfesta í afleiðum, og sé slíkt heimilt, hvort notkun þeirra takmarkist við
      tækni til að lágmarka áhættu og fastsetja hagnað vegna verðsveiflna.
Nú er verðbréfasjóði, eða einstakri deild hans, heimilt samkvæmt reglum sjóðsins
    að fjárfesta í afleiðum og skal þá í útboðslýsingu lýsa á ítarlegan hátt
     hugsanlegum áhrifum notkunar afleiðna á áhættu fjárfestinga í sjóðnum.
Fjárfesti verðbréfasjóður, eða einstök deild hans, í öðrum fjármálagerningum en
verðbréfum eða peningamarkaðsskjölum skv. 30. gr., eða bindi fé sitt í innlánum,
   eða sjóði er samkvæmt fjárfestingarstefnu ætlað að líkja eftir tiltekinni
verðbréfavísitölu, eða gengi sjóðs er líklegt til þess að sveiflast mikið vegna
 fjárfestingarstefnu eða tegunda fjárfestingartækifæra sem sjóðurinn fjárfestir
     í, skal vakin sérstök athygli á því á áberandi hátt í útboðslýsingu og
auglýsingum og allri kynningarstarfsemi um sjóðinn og fjárfestingarstefnu hans.
 Ef bókfært virði eigna verðbréfasjóðs, eða einstakrar deildar hans, er líklegt
til að sveiflast mikið vegna samsetningar verðbréfasamvals hans eða aðferða sem
   beitt er við stjórnun verðbréfasamvals skal vakin sérstök athygli á því á
             áberandi hátt í útboðslýsingu og öðrum kynningarritum.
Fjárfesti verðbréfasjóður verulegan hluta eigna sinna í öðrum verðbréfasjóðum og
 öðrum sjóðum um sameiginlega fjárfestingu skal í útboðslýsingu hans tilgreina
hámarksstjórnunarkostnað sem verðbréfasjóðurinn sjálfur og hinir sjóðirnir skulu
      bera. Í ársskýrslu verðbréfasjóðsins skal tilgreina hámarkshlutfall
 stjórnunarkostnaðar sem annars vegar verðbréfasjóðurinn sjálfur og hins vegar
                 hinir sjóðirnir, sem hann fjárfestir í, bera.
    Rekstrarfélagi er skylt að afhenda, óski eigandi hlutdeildarskírteinis í
       verðbréfasjóði eftir því, upplýsingar um aðferðafræði sjóðsins við
  áhættustýringu eigna sjóðsins með tilliti til áhættu og væntrar ávöxtunar í
                  fjárfestingum sjóðsins undangengin missiri.
                        49. gr. Aðgengi að upplýsingum.
   Útdráttur úr útboðslýsingu skal boðinn fjárfesti endurgjaldslaust áður en
  viðskiptum með hlutdeildarskírteini er lokið. Útboðslýsing auk ársskýrslu og
        hálfsársuppgjörs skal vera fjárfesti í verðbréfasjóði aðgengileg
                               endurgjaldslaust.
Ársreikningur og hálfsársuppgjör skulu vera almenningi aðgengileg með þeim hætti
       sem kveðið er á um í útboðslýsingu og útdrætti úr útboðslýsingu og
                         Fjármálaeftirlitið samþykkir.
      Reglur verðbréfasjóðs skulu vera aðgengilegar fjárfestum í sjóðnum.
                                50. gr. Þóknun.
Rekstrarfélög skulu kunngera fjárfestum í verðbréfasjóði fyrir fram hvaða þóknun
  þau muni áskilja sér fyrir þjónustu sína. Breytingar á þóknun skal tilkynna
             eigendum hlutdeildarskírteina með hæfilegum fyrirvara.
Ef verðbréfasjóður fjárfestir í hlutdeildarskírteinum annarra verðbréfasjóða og
annarra sjóða um sameiginlega fjárfestingu, sem stjórnað er beint eða með umboði
  af sama rekstrarfélagi, eða öðru félagi sem rekstrarfélagið tengist í gegnum
 sameiginlegan rekstur eða stjórnendur, eða með umtalsverðri beinni eða óbeinni
 eignarhlutdeild, er rekstrarfélaginu ekki heimilt að taka þóknun fyrir áskrift
                  eða innlausn fyrir fjárfestingu í sjóðunum.
                          51. gr. Kynningarstarfsemi.
  Í auglýsingum og annarri kynningarstarfsemi verðbréfasjóða skal þess gætt að
 fram komi réttar og nákvæmar upplýsingar um starfsemi þessara aðila. Þess skal
gætt að skýrt komi fram hvort sjóður sé verðbréfasjóður eða fjárfestingarsjóður.
   Í auglýsingum og annarri kynningarstarfsemi skal vísað í útboðslýsingu eða
            útdrátt úr útboðslýsingu og hvar megi nálgast þau gögn.

                        III. kafli. Fjárfestingarsjóðir.
            A. Fjárfestingarsjóðir sem gefa út hlutdeildarskírteini
                         (hlutdeildarskírteinasjóðir).
                        52. gr. Tilvísanir í II. kafla.
Sé fjárfestingarsjóður stofnaður og rekinn af rekstrarfélagi gefur rekstrarfélag
         út skilríki fyrir eignarréttindum í fjárfestingarsjóði í formi
hlutdeildarskírteinis. Um fjárfestingarsjóði samkvæmt þessum kafla gilda ákvæði
                              II. kafla AD og H.
    Fjárfestingarsjóðum er einum heimilt að nota í heiti sínu eða til nánari
            skýringar á starfsemi sinni orðið fjárfestingarsjóður.
                               53. gr. Innlausn.
       Hlutdeildarskírteini fjárfestingarsjóða samkvæmt þessum kafla eru
   innlausnarskyld. Um innlausn fjárfestingarsjóða fer samkvæmt reglum sjóðs.
 Rekstrarfélagi er skylt að vekja sérstaka athygli viðskiptavinar á þeim reglum
                      sem gilda um innlausnarskyldu sjóðs.
   Þrátt fyrir 1. mgr. er fjárfestingarsjóðum heimilt samkvæmt ákvæðum reglna
 sjóðsins að fresta innlausn hlutdeildarskírteina. Frestun skal vera almenn og
  taka til allra hlutdeildarskírteina og verður einungis beitt mæli sérstakar
 ástæður með því og hagsmunir eigenda hlutdeildarskírteina krefjist. Frestun á
innlausn skal þegar tilkynnt Fjármálaeftirlitinu. Jafnframt skal frestun auglýst
                                  opinberlega.
  Fjármálaeftirlitið getur krafist þess að innlausn hlutdeildarskírteina verði
      frestað krefjist hagsmunir eigenda skírteinanna eða almennings þess.
    Innlausnarvirði hlutdeildarskírteina fjárfestingarsjóða er markaðsvirði
samanlagðra eigna að frádregnum skuldum sjóðs við innlausn, svo sem skuldum hans
        við innlánsstofnanir, ógreiddum umsýslu- og stjórnunarkostnaði,
  innheimtukostnaði og áföllnum eða reiknuðum opinberum gjöldum, deilt niður á
          heildarfjölda útgefinna og óinnleystra hlutdeildarskírteina.
                        54. gr. Fjárfestingarheimildir.
      Ákvæði II. kafla F um fjárfestingarheimildir verðbréfasjóða gilda um
       fjárfestingar fjárfestingarsjóða með eftirfarandi undantekningum:
      1. Fjárfestingarsjóðum er heimilt að fjárfesta í hlutdeildarskírteinum
        annarra sjóða um sameiginlega fjárfestingu en verðbréfasjóða og
  fjárfestingarsjóða án tillits til 3. tölul. 30. gr. Þó má heildarfjárfesting
fjárfestingarsjóðs í öðrum sjóðum en verðbréfasjóðum og fjárfestingarsjóðum ekki
                  fara yfir 20% af eignum fjárfestingarsjóðs.
      2. Fjárfestingarsjóðum er heimilt að fjárfesta í óskráðum verðbréfum og
              peningamarkaðsskjölum án tillits til 1. mgr. 31. gr.
     3. Ákvæði 35. gr. gilda ekki um fjárfestingarsjóði samkvæmt þessum kafla.
Fjárfestingarsjóðum er heimilt að binda allt að 20% af eignum sínum í verðbréfum
og peningamarkaðsskjölum útgefnum af sama útgefanda. Þó er heimilt að binda allt
að 35% af eignum sjóðs í skráðum verðbréfum í kauphöll og peningamarkaðsskjölum
     útgefnum af sama útgefanda enda sé fjárfesting yfir 20% aðeins í einum
                                   útgefanda.
           4. Ákvæði 2. mgr. 38. gr. gildir ekki um fjárfestingarsjóði.
           5. Ákvæði 2. mgr. 40. gr. gildir ekki um fjárfestingarsjóði.
  Fjárfestingarsjóðum er heimilt að taka að láni allt að 25% af verðmæti eigna
                                     sjóðs.
     6. Ákvæði 41. gr. gildir ekki um fjárfestingarsjóði. Metið hámarkstap af
 viðskiptum með verðbréf sem fjárfestingarsjóður á ekki í fórum sínum skal ekki
   nema meiru en 20% af endurmetnu innra virði sjóðsins. Skortsala á óskráðum
                             verðbréfum er óheimil.
                         55. gr. Tilkynning um áhættu.
     Rekstrarfélagi ber að greina fjárfestum frá þeirri áhættu sem felst í
             fjárfestingu í sjóði áður en viðskipti eiga sér stað.
        B. Fjárfestingarsjóðir sem gefa út hlutabréf (hlutabréfasjóðir).
                         56. gr. Veitandi starfsleyfis.
  Fjármálaeftirlitið veitir hlutabréfasjóðum starfsleyfi. Heimilt er að hefja
 starfsemi þegar starfsleyfi er fengið frá Fjármálaeftirlitinu. Óheimilt er að
        starfrækja hlutabréfasjóði án starfsleyfis Fjármálaeftirlitsins.
                         57. gr. Umsókn um starfsleyfi.
        Umsókn hlutabréfasjóðs skal vera skrifleg og henni skulu fylgja:
     1. Upplýsingar um stofnun hlutafélags og staðfesting á fjárhæð innborgaðs
                                   hlutafjár.
                               2. Samþykktir félags.
                                 3. Útboðslýsing.
   4. Upplýsingar um starfsskipulag þar sem m.a. komi fram hvernig fyrirhugaðri
                            starfsemi verður sinnt.
                   5. Upplýsingar um vörslufyrirtæki, ef við á.
       6. Upplýsingar um stjórnarmenn og framkvæmdastjóra og endurskoðanda.
   7. Staðfesting á að framkvæmdastjóri hafi lokið prófi í verðbréfaviðskiptum.
   8. Upplýsingar um stofnendur, hluthafa eða stofnfjáreigendur sem hafa yfir að
   ráða virkum eignarhlut samkvæmt lögum um fjármálafyrirtæki í fyrirhuguðum
                fjárfestingarsjóði og hlut hvers þeirra um sig.
    9. Upplýsingar um náin tengsl fyrirhugaðs hlutafélags við einstaklinga eða
                lögaðila í skilningi laga um fjármálafyrirtæki.
         10. Aðrar viðeigandi upplýsingar sem Fjármálaeftirlitið ákveður.
                         58. gr. Veiting starfsleyfis.
Ákvörðun Fjármálaeftirlitsins um veitingu starfsleyfis skal tilkynnt umsækjanda
skriflega svo fljótt sem unnt er og eigi síðar en einum mánuði eftir að fullbúin
 umsókn barst. Fjármálaeftirlitið skal tilkynna umsækjanda um það þegar umsókn
                              telst fullnægjandi.
  Fjármálaeftirlitið skal birta tilkynningar um starfsleyfi hlutabréfasjóða í
                               Lögbirtingablaði.
                          59. gr. Synjun starfsleyfis.
 Fullnægi umsókn ekki skilyrðum laga þessara að mati Fjármálaeftirlitsins skal
                           það synja um starfsleyfi.
    Synjun Fjármálaeftirlitsins á umsókn skal rökstudd og skal hún tilkynnt
        umsækjanda innan eins mánaðar frá móttöku fullbúinnar umsóknar.
                       60. gr. Afturköllun starfsleyfis.
       Fjármálaeftirlitið getur afturkallað starfsleyfi hlutabréfasjóðs:
     1. hafi starfsleyfið verið fengið á grundvelli falsaðra yfirlýsinga eða á
                             annan óeðlilegan hátt,
         2. séu skilyrði til veitingar starfsleyfis ekki lengur uppfyllt,
     3. sé brotið með alvarlegum hætti eða ítrekað gegn lögum þessum, reglum,
                samþykktum eða reglugerðum settum samkvæmt þeim,
   4. sé starfsleyfið ekki nýtt innan tólf mánaða frá því að það var veitt, því
      ótvírætt afsalað eða starfsemi hætt í meira en sex mánuði samfellt,
   5. fullnægi hluthafar, stjórnarmenn og stjórnendur ekki hæfisskilyrðum þessa
                                     kafla,
   6. hafi sjóðurinn ekki yfir að ráða minnst 50 milljónum króna þremur mánuðum
 eftir veitingu starfsleyfisins eða minnst 10 milljónum króna sem skiptast á að
   minnsta kosti 50 aðila þannig að hlutur hvers þeirra nemi minnst 10 þúsund
                            krónum og hljóði á nafn.
Áður en til afturköllunar kemur skv. 1.5. tölul. 1. mgr. skal veittur hæfilegur
                       frestur til úrbóta sé þess kostur.
                       61. gr. Tilkynning um afturköllun.
   Afturköllun á starfsleyfi hlutabréfasjóðs skal tilkynnt stjórn sjóðsins og
       rökstudd skriflega. Fjármálaeftirlitið skal birta tilkynninguna í
                   Lögbirtingablaði og auglýsa í fjölmiðlum.
                               62. gr. Starfsemi.
        Hlutabréfasjóðum er einungis heimilt að hafa með höndum rekstur
                              fjárfestingarsjóðs.
  Hlutabréfasjóður skal rekinn í samræmi við góða viðskiptahætti og venjur með
        trúverðugleika markaðarins og hagsmuni hluthafa að leiðarljósi.
Hlutabréfasjóðum er einum heimilt að nota í heiti sínu eða til nánari skýringar
     á starfsemi sinni orðið fjárfestingarsjóður, sbr. þó 2. mgr. 52. gr.
   Hlutabréf hlutabréfasjóða verða einungis seld gegn staðgreiðslu kaupverðs.
         Ákvæði þetta skal ekki koma í veg fyrir útgáfu jöfnunarbréfa.
  Ákvæði 47.49. gr. um útboðslýsingar og útdrætti úr útboðslýsingum gilda um
                 hlutabréfasjóði, eftir því sem við getur átt.
Í samþykktum hlutabréfasjóðs skulu að minnsta kosti eftirtalin atriði koma fram
                  til viðbótar við ákvæði laga um hlutafélög:
                         1. Fjárfestingarstefna sjóðsins.
                         2. Ákvæði um innlausn, ef við á.
     3. Hvernig ráðstafa skuli arði eða öðrum hagnaði af verðbréfum sjóðsins.
Hlutabréfasjóði er skylt að vekja sérstaka athygli viðskiptavinar á þeim reglum
                    sem gilda um innlausnarskyldu sjóðsins.
  63. gr. Tilvísanir í lög um fjármálafyrirtæki og lög um verðbréfaviðskipti.
   Stjórn hlutabréfasjóðs skal skipuð eigi færri en þremur mönnum. Um stjórn
         fjárfestingarsjóðs og þagnarskyldu fer skv. VII. kafla laga um
                    fjármálafyrirtæki, eftir því sem við á.
 Um eignarhluti og meðferð þeirra fer skv. VI. kafla laga um fjármálafyrirtæki.
 Framkvæmdastjóri hlutabréfasjóðs skal hafa lokið prófi í verðbréfaviðskiptum í
               samræmi við VII. kafla laga um fjármálafyrirtæki.
   Um ársreikninga og endurskoðun hlutabréfasjóða fer skv. XI. kafla laga um
                               fjármálafyrirtæki.
    Ákvæði V.IX. kafla laga um verðbréfaviðskipti gilda um hlutabréfasjóði.
                    64. gr. Tilvísanir í lög um hlutafélög.
   Lög um hlutafélög gilda um hlutabréfasjóði, sbr. þó 62. gr. Þó skulu allir
                    hlutir ætíð hafa jafnan rétt í sjóðnum.
            65. gr. Fjárfestingarheimildir og tilkynning um áhættu.
Um fjárfestingarheimildir hlutabréfasjóða fer skv. 54. gr. og um tilkynningu um
                              áhættu skv. 55. gr.

                       IV. kafli. Eftirlit og reglugerð.
                               66. gr. Eftirlit.
       Fjármálaeftirlitið hefur eftirlit með að starfsemi verðbréfasjóða,
  fjárfestingarsjóða, rekstrarfélaga og vörslufyrirtækja sé í samræmi við lög
 þessi og reglugerðir settar samkvæmt þeim. Skal Fjármálaeftirlitið eiga aðgang
 að öllum gögnum og upplýsingum hjá þeim aðilum sem lögin taka til og það telur
nauðsynleg vegna eftirlitsins. Um eftirlitið gilda, eftir því sem við getur átt,
                lög um opinbert eftirlit með fjármálastarfsemi.
  Telji Fjármálaeftirlitið að starfsemi aðila skv. 1. mgr. brjóti gegn ákvæðum
 laga þessara, reglugerða og reglna settra samkvæmt þeim, eða sé að öðru leyti
óeðlileg, óheilbrigð eða ótraust getur það veitt viðkomandi hæfilegan frest til
                         úrbóta nema brot séu alvarleg.
   Telji Fjármálaeftirlitið að starfsemi samkvæmt lögum þessum sé stunduð án
 tilskilinna leyfa getur það krafist gagna og upplýsinga hjá viðkomandi aðilum
  eða hjá eftirlitsskyldum aðilum sem nauðsynleg eru til að ganga úr skugga um
 hvort svo sé. Getur það krafist þess að slíkri starfsemi sé hætt þegar í stað.
 Jafnframt er því heimilt að birta opinberlega nöfn aðila sem taldir eru bjóða
                         þjónustu án tilskilinna leyfa.
                               67. gr. Reglugerð.
Lög þessi heyra undir viðskiptaráðherra og skal hann kveða nánar á um framkvæmd
   þeirra með reglugerð.^1) Í reglugerð er meðal annars heimilt að kveða á um
       fjárfestingarheimildir verðbréfasjóða og fjárfestingarsjóða, góða
       viðskiptahætti, útvistun verkefna rekstrarfélaga, innlausnarvirði,
markaðssetningu utan heimalands, heimildir til markaðssetningar annarra sjóða en
       verðbréfasjóða utan heimalands og upplýsingagjöf verðbréfasjóða og
   fjárfestingarsjóða. Í reglugerðinni er einnig heimilt að kveða á um notkun
  afleiðusamninga verðbréfasjóða og fjárfestingarsjóða og aðferðir til að meta
                   áhrif þeirra á áhættu eignasafns sjóðanna.
                                 ^1)Rg. 792/2003.

                              V. kafli. Viðurlög.
                          68. gr. [Stjórnvaldssektir.
 Fjármálaeftirlitið getur lagt stjórnvaldssektir á hvern þann sem brýtur gegn:
     1. 3. mgr. 1. gr. og 3. málsl. 1. mgr. 5. gr. um að leyfisskyld starfsemi
             skuli ekki stunduð án staðfestingar eða starfsleyfis,
     2. 1. mgr. 4. gr. um stofnun fagfjárfestasjóða og tilkynningu um stofnun
                       sjóðanna til Fjármálaeftirlitsins,
    3. 2. mgr. 5. gr. um bann við því að breyta verðbréfasjóðum í sjóði sem lög
                              þessi taka ekki til,
     4. 11. gr. um einkarétt verðbréfasjóða til að nota til nánari skýringar á
                     starfsemi sinni orðið verðbréfasjóður,
       5. 15. gr. um aðskilnað reksturs og vörslu og óhæði rekstrarfélaga og
 vörslufyrirtækja verðbréfasjóða og skyldu þeirra til að hafa hagsmuni eigenda
                      hlutdeildarskírteina að leiðarljósi,
      6. 1. mgr. 18. gr. um útvistun verkefna rekstrarfélags verðbréfasjóðs,
             7. 20. gr. um starfsemi vörslufyrirtækis verðbréfasjóða,
                    8. 29. gr. um auglýsingu innlausnarvirðis,
             9. 30.42. gr. um fjárfestingarheimildir verðbréfasjóða,
     10. 1. mgr. 43. gr. um markaðssetningu verðbréfasjóðs með staðfestu innan
                    Evrópska efnahagssvæðisins hér á landi,
       11. 45. gr. um markaðssetningu íslenskra verðbréfasjóða utan Íslands,
                 12. 46.51. gr. um upplýsingagjöf verðbréfasjóða,
        13. 2. málsl. 1. mgr. 52. gr., sbr. 2. mgr. 5. gr., um breytingu á
            fjárfestingarsjóðum í sjóði sem lög þessi taka ekki til,
   14. 2. málsl. 1. mgr. 52. gr., sbr. 2. mgr. 15. gr., um óhæði rekstrarfélaga
 og vörslufyrirtækja fjárfestingarsjóða í störfum sínum og skyldu þeirra til að
           hafa hagsmuni eigenda hlutdeildarskírteina að leiðarljósi,
     15. 2. málsl. 1. mgr. 52. gr., sbr. 1. mgr. 18. gr., um útvistun verkefna
                       rekstrarfélags fjárfestingarsjóðs,
    16. 2. málsl. 1. mgr. 52. gr., sbr. 20. gr., um starfsemi vörslufyrirtækis
                              fjárfestingarsjóða,
       17. 2. málsl. 1. mgr. 52. gr., sbr. 46.51. gr. og 5. mgr. 62. gr. um
                       upplýsingagjöf fjárfestingarsjóða,
   18. 2. mgr. 52. gr. og 3. mgr. 62. gr. um einkarétt fjárfestingarsjóða til að
     nota til nánari skýringar á starfsemi sinni orðið fjárfestingarsjóður,
         19. 54. og 65. gr. um fjárfestingarheimildir fjárfestingarsjóða,
                   20. 55. og 65. gr. um tilkynningu um áhættu,
    21. 1. mgr. 62. gr. um að hlutabréfasjóðum sé einungis heimilt að hafa með
                       höndum rekstur fjárfestingarsjóðs,
    22. 7. mgr. 62. gr. um skyldu hlutabréfasjóðs til að vekja athygli á reglum
                         um innlausnarskyldu sjóðsins,
   23. 1. mgr. 63. gr., sbr. 58. gr. laga um fjármálafyrirtæki, um þagnarskyldu,
   24. 2. mgr. 63. gr., sbr. 1. mgr. 40. gr., 47. gr. og 1. mgr. 48. gr. laga um
                    fjármálafyrirtæki, um virka eignarhluti,
    25. 3. mgr. 63. gr. um að framkvæmdastjóri hlutabréfasjóðs skuli hafa lokið
                          prófi í verðbréfaviðskiptum,
            26. sátt milli Fjármálaeftirlitsins og aðila, sbr. 69. gr.
   Þá getur Fjármálaeftirlitið lagt stjórnvaldssektir á hvern þann sem brýtur
gróflega eða ítrekað gegn 19. gr. um góða viðskiptahætti eða 2. mgr. 62. gr. um
      að hlutabréfasjóður skuli rekinn í samræmi við góða viðskiptahætti.
 Sektir sem lagðar eru á einstaklinga geta numið frá 10 þús. kr. til 20 millj.
 kr. Sektir sem lagðar eru á lögaðila geta numið frá 50 þús. kr. til 50 millj.
  kr. Við ákvörðun sekta skal m.a. tekið tillit til alvarleika brots, hvað það
hefur staðið lengi, samstarfsvilja hins brotlega aðila og hvort um ítrekað brot
       er að ræða. Ákvarðanir um stjórnvaldssektir skulu teknar af stjórn
   Fjármálaeftirlitsins og eru þær aðfararhæfar. Sektir renna í ríkissjóð að
 frádregnum kostnaði við innheimtuna. Séu stjórnvaldssektir ekki greiddar innan
 mánaðar frá ákvörðun Fjármálaeftirlitsins skal greiða dráttarvexti af fjárhæð
sektarinnar. Um ákvörðun og útreikning dráttarvaxta fer eftir lögum um vexti og
                                 verðtryggingu.
 Stjórnvaldssektum verður beitt óháð því hvort lögbrot eru framin af ásetningi
                                eða gáleysi.]^1)
                              ^1)L. 55/2007, 14. gr.
   69. gr. [Hafi aðili gerst brotlegur við ákvæði laga þessara eða ákvarðanir
Fjármálaeftirlitsins á grundvelli þeirra er Fjármálaeftirlitinu heimilt að ljúka
  málinu með sátt með samþykki málsaðila, enda sé ekki um að ræða meiri háttar
 brot sem refsiviðurlög liggja við. Sátt er bindandi fyrir málsaðila þegar hann
hefur samþykkt og staðfest efni hennar með undirskrift sinni. Fjármálaeftirlitið
              setur nánari reglur^1) um framkvæmd ákvæðisins.]^2)
                     ^1)Rgl. 1245/2007. ^2)L. 55/2007, 15. gr.
    70. gr. [Í máli sem beinist að einstaklingi og lokið getur með álagningu
stjórnvaldssekta eða kæru til lögreglu hefur maður, sem rökstuddur grunur leikur
  á að hafi gerst sekur um lögbrot, rétt til að neita að svara spurningum eða
  afhenda gögn eða muni nema hægt sé að útiloka að það geti haft þýðingu fyrir
ákvörðun um brot hans. Fjármálaeftirlitið skal leiðbeina hinum grunaða um þennan
                                   rétt.]^1)
                              ^1)L. 55/2007, 16. gr.
   [70. gr. a. Heimild Fjármálaeftirlitsins til að leggja á stjórnvaldssektir
 samkvæmt lögum þessum fellur niður þegar fimm ár eru liðin frá því að háttsemi
                                     lauk.
 Frestur skv. 1. mgr. rofnar þegar Fjármálaeftirlitið tilkynnir aðila um upphaf
   rannsóknar á meintu broti. Rof frests hefur réttaráhrif gagnvart öllum sem
                           staðið hafa að broti.]^1)
                              ^1)L. 55/2007, 17. gr.
                        [70. gr. b. Sektir eða fangelsi.
 Það varðar sektum eða fangelsi allt að tveimur árum, liggi þyngri refsing ekki
            við broti samkvæmt öðrum lögum, að brjóta gegn ákvæðum:
     1. 3. mgr. 1. gr. og 3. málsl. 1. mgr. 5. gr. um að leyfisskyld starfsemi
             skuli ekki stunduð án staðfestingar eða starfsleyfis,
    2. 2. mgr. 5. gr. um bann við því að breyta verðbréfasjóðum í sjóði sem lög
                              þessi taka ekki til,
       3. 15. gr. um aðskilnað reksturs og vörslu og óhæði rekstrarfélaga og
 vörslufyrirtækja verðbréfasjóða og skyldu þeirra til að hafa hagsmuni eigenda
                      hlutdeildarskírteina að leiðarljósi,
      4. 1. mgr. 18. gr. um útvistun verkefna rekstrarfélags verðbréfasjóðs,
             5. 20. gr. um starfsemi vörslufyrirtækis verðbréfasjóða,
             6. 30.42. gr. um fjárfestingarheimildir verðbréfasjóða,
     7. 1. mgr. 43. gr. um markaðssetningu verðbréfasjóðs með staðfestu innan
                    Evrópska efnahagssvæðisins hér á landi,
                 8. 46.51. gr. um upplýsingagjöf verðbréfasjóða,
         9. 2. málsl. 1. mgr. 52. gr., sbr. 2. mgr. 5. gr., um breytingu á
              fjárfestingarsjóðum í sjóði sem lögin taka ekki til,
   10. 2. málsl. 1. mgr. 52. gr., sbr. 2. mgr. 15. gr., um óhæði rekstrarfélaga
 og vörslufyrirtækja fjárfestingarsjóða í störfum sínum og skyldu þeirra til að
           hafa hagsmuni eigenda hlutdeildarskírteina að leiðarljósi,
     11. 2. málsl. 1. mgr. 52. gr., sbr. 1. mgr. 18. gr., um útvistun verkefna
                       rekstrarfélags fjárfestingarsjóðs,
    12. 2. málsl. 1. mgr. 52. gr., sbr. 20. gr., um starfsemi vörslufyrirtækis
                              fjárfestingarsjóða,
       13. 2. málsl. 1. mgr. 52. gr., sbr. 46.51. gr. og 5. mgr. 62. gr. um
                       upplýsingagjöf fjárfestingarsjóða,
         14. 54. og 65. gr. um fjárfestingarheimildir fjárfestingarsjóða,
                   15. 55. og 65. gr. um tilkynningu um áhættu,
    16. 1. mgr. 62. gr. um að hlutabréfasjóðum sé einungis heimilt að hafa með
                       höndum rekstur fjárfestingarsjóðs,
   17. 1. mgr. 63. gr., sbr. 58. gr. laga um fjármálafyrirtæki, um þagnarskyldu,
   18. 2. mgr. 63. gr., sbr. 1. mgr. 40. gr., 47. gr. og 1. mgr. 48. gr. laga um
                  fjármálafyrirtæki, um virka eignarhluti.]^1)
                              ^1)L. 55/2007, 17. gr.
 [70. gr. c. Brot gegn lögum þessum er varða sektum eða fangelsi varða refsingu
               hvort sem þau eru framin af ásetningi eða gáleysi.
Heimilt er að gera upptækan með dómi beinan eða óbeinan hagnað sem hlotist hefur
        af broti gegn ákvæðum laga þessara er varða sektum eða fangelsi.
  Tilraun til brots eða hlutdeild í brotum samkvæmt lögum þessum er refsiverð
               eftir því sem segir í almennum hegningarlögum.]^1)
                              ^1)L. 55/2007, 17. gr.
      [70. gr. d. Brot gegn lögum þessum sæta aðeins opinberri rannsókn að
            undangenginni kæru Fjármálaeftirlitsins til lögreglu.^1)
    Varði meint brot á lögum þessum bæði stjórnvaldssektum og refsingu metur
     Fjármálaeftirlitið hvort mál skuli kært til lögreglu eða því lokið með
       stjórnvaldsákvörðun hjá stofnuninni. Ef brot eru meiri háttar ber
 Fjármálaeftirlitinu að vísa þeim til lögreglu. Brot telst meiri háttar ef það
lýtur að verulegum fjárhæðum, ef verknaður er framinn með sérstaklega vítaverðum
    hætti eða við aðstæður sem auka mjög á saknæmi brotsins. Jafnframt getur
  Fjármálaeftirlitið á hvaða stigi rannsóknar sem er vísað máli vegna brota á
     lögum þessum til opinberrar rannsóknar. Gæta skal samræmis við úrlausn
                             sambærilegra mála.^1)
Með kæru Fjármálaeftirlitsins skulu fylgja afrit þeirra gagna sem grunur um brot
  er studdur við. Ákvæði IV.VII. kafla stjórnsýslulaga gilda ekki um ákvörðun
               Fjármálaeftirlitsins um að kæra mál til lögreglu.
 Fjármálaeftirlitinu er heimilt að láta lögreglu og ákæruvaldi í té upplýsingar
og gögn sem stofnunin hefur aflað og tengjast þeim brotum sem tilgreind eru í 2.
 mgr. Fjármálaeftirlitinu er heimilt að taka þátt í aðgerðum lögreglu sem varða
               rannsókn þeirra brota sem tilgreind eru í 2. mgr.
 Lögreglu og ákæruvaldi er heimilt að láta Fjármálaeftirlitinu í té upplýsingar
og gögn sem hún hefur aflað og tengjast þeim brotum sem tilgreind eru í 2. mgr.
   Lögreglu er heimilt að taka þátt í aðgerðum Fjármálaeftirlitsins sem varða
               rannsókn þeirra brota sem tilgreind eru í 2. mgr.
  Telji ákærandi að ekki séu efni til málshöfðunar vegna ætlaðrar refsiverðrar
    háttsemi sem jafnframt varðar stjórnsýsluviðurlögum getur hann sent eða
   endursent málið til Fjármálaeftirlitsins til meðferðar og ákvörðunar.]^2)
     ^1)Málsgreininni var breytt með [2]l. 88/2008, 234. gr. Breytingin tekur
        gildi 1. jan. 2009 skv. [3]232. gr. s.l. ^2)L. 55/2007, 17. gr.

                          VI. kafli. Gildistaka o.fl.
                  71. gr. Lög þessi öðlast gildi 1. júlí 2003.
  72. gr. Með lögum þessum eru tekin upp ákvæði tilskipunar Evrópuþingsins og
     ráðsins nr. 85/611/EBE um sameiginlega fjárfestingu í framseljanlegum
                       verðbréfum, með síðari breytingum.

                            Ákvæði til bráðabirgða.
I. Starfandi verðbréfasjóðir teljast hafa staðfestingu Fjármálaeftirlitsins við
    gildistöku þessara laga. Verðbréfasjóði skal slitið innan sex mánaða frá
gildistöku laganna. Rekstrarfélag verðbréfasjóðs skal senda Fjármálaeftirlitinu
               reglur sjóðsins skv. 12. gr. innan sama tímamarks.
 II. Verðbréfasjóðir sem hafa starfsleyfi skv. [4]27. gr. laga nr. 10/1993 við
gildistöku laga þessara skulu óska eftir staðfestingu samkvæmt lögum þessum eigi
                 síðar en þremur mánuðum frá gildistöku þeirra.
 III. Hlutabréfasjóðir og aðrir sjóðir sem veita viðtöku fé frá almenningi til
     sameiginlegrar fjárfestingar og heyra undir lög þessi skulu óska eftir
 staðfestingu eða sækja um starfsleyfi samkvæmt lögum þessum eigi síðar en við
útgáfu nýs hlutafjár í félaginu. Ákvæði 1. málsl. á þó ekki við ef sjóðurinn er
                     aðeins markaðssettur til fagfjárfesta.
  Sjóðir skv. 1. mgr. sem óska eftir staðfestingu eða sækja um starfsleyfi sem
fjárfestingarsjóðir samkvæmt lögum þessum skulu fá frest til 1. júlí 2004 til að
                            uppfylla ákvæði 54. gr.

References

   Visible links
   1. file://2008088.html
   2. file://2008088.html#g234
   3. file://2008088.html
   4. file://1993010.html
