
   --------------------------------------------------------------------------

                                                         Lög um stjórn fiskveiða

                              1990 nr. 38 15. maí

   --------------------------------------------------------------------------

                                   I. kafli.
                                 Almenn ákvæði.
                                     1. gr.
                Nytjastofnar á Íslandsmiðum eru sameign íslensku þjóðarinnar.
     Markmið laga þessara er að stuðla að verndun og hagkvæmri nýtingu þeirra
              og tryggja með því trausta atvinnu og byggð í landinu. Úthlutun
               veiðiheimilda samkvæmt lögum þessum myndar ekki eignarrétt eða
                óafturkallanlegt forræði einstakra aðila yfir veiðiheimildum.

                                     2. gr.
              Til nytjastofna samkvæmt lögum þessum teljast sjávardýr, svo og
            sjávargróður, sem nytjuð eru og kunna að verða nytjuð í íslenskri
                                  fiskveiðilandhelgi og sérlög gilda ekki um.
             Til fiskveiðilandhelgi Íslands telst hafsvæðið frá fjöruborði að
     ytri mörkum efnahagslögsögu Íslands eins og hún er skilgreind í [2]lögum
             nr. 41 1. júní 1979, um landhelgi, efnahagslögsögu og landgrunn.

                                     3. gr.
                               Sjávarútvegsráðherra skal, að fengnum tillögum
        Hafrannsóknastofnunarinnar, ákveða með reglugerð þann heildarafla sem
    veiða má á ákveðnu tímabili eða vertíð úr þeim einstökum nytjastofnum við
    Ísland sem nauðsynlegt er talið að takmarka veiðar á. Heimildir til veiða
                             samkvæmt lögum þessum skulu miðast við það magn.
             Leyfður heildarafli botnfisktegunda skal miðaður við veiðar á 12
     mánaða tímabili, frá 1. september ár hvert til 31. ágúst á næsta ári, og
              nefnist það tímabil fiskveiðiár. Skal heildarafli fyrir komandi
      fiskveiðiár ákveðinn fyrir 1. ágúst ár hvert. Ráðherra er heimilt innan
             fiskveiðiársins að auka eða minnka leyfðan heildarafla einstakra
    botnfisktegunda, ^1) Heildarafli annarra tegunda sjávardýra skal ákveðinn
   með hæfilegum fyrirvara fyrir upphaf viðkomandi vertíðar eða veiðitímabils
            og er ráðherra heimilt að auka hann eða minnka á meðan vertíð eða
                                                          veiðitímabil varir.

   ^1)[3]L. 105/1996, 1. gr.

                                   II. kafli.
                            Veiðileyfi og aflamark.
                                     4. gr.
           Enginn má stunda veiðar í atvinnuskyni við Ísland nema hafa fengið
   til þess almennt veiðileyfi. Veiðileyfi skulu gefin út til árs í senn.
            ^1)

   ^1)[4]L. 79/1997, 21. gr.

                                     5. gr.
           Við veitingu leyfa til veiða í atvinnuskyni koma til greina þau
   skip ein sem veiðileyfi fengu skv. [5]4. og [6]10. gr. laga nr. 3/1988, um
   stjórn fiskveiða, og ekki hafa horfið varanlega úr rekstri. Enn fremur
   bátar undir 6 brl. enda hafi beiðni um skráningu þeirra á skipaskrá
   [Siglingastofnunar Íslands]^1) eða sérstaka skrá stofnunarinnar fyrir báta
   undir 6 metrum borist ásamt fullnægjandi gögnum innan mánaðar frá
   gildistöku laga þessara. Auk þess skal gefinn kostur á veiðileyfi fyrir
   nýja báta undir 6 brl. enda hafi smíði þeirra hafist fyrir gildistöku
   laganna og haffærisskírteini verið gefið út innan þriggja mánaða frá þeim
   tíma.
           [Heimilt er að flytja veiðileyfi, skv. 1. mgr., til annars
   jafnstórs skips, miðað við rúmtölu, enda hafi rétti til endurnýjunar ekki
   verið afsalað. Þá er og heimilt að sameina veiðileyfi tveggja eða fleiri
   skipa eða skipta veiðileyfi eins skips til tveggja eða fleiri skipa, enda
   sé rúmtala þess eða samtala rúmtalna þeirra skipa, sem veiðileyfi fá, ekki
   hærri en rúmtala þess eða þeirra sem veiðileyfi láta. Aðeins er þó heimilt
   að flytja veiðileyfi frá báti, sem hefur leyfi til línu- og færaveiða,
   sbr. 6. gr., til báts sem er helmingi minni að rúmtölu en sá bátur sem
   veiðileyfi lætur. [Óheimilt er að flytja veiðileyfi frá báti sem stundar
   veiðar með þorskaflahámarki til báts sem stundar veiðar með tilteknum
   fjölda sóknardaga.]^2) Hafi bátur verið dæmdur óbætandi vegna sjótjóns má
   þrátt fyrir 3. málsl. þessarar málsgreinar flytja veiðileyfi þess báts til
   annars jafnstórs báts miðað við rúmtölu.
           Þrátt fyrir 2. mgr. er heimilt að flytja leyfi skips til veiða með
   aflamarki til annars skips sem er allt að 100 rúmmetrum stærra, að
   viðbættum 25%, en þó aldrei meira en 60% stærra en það skip sem veiðileyfi
   lætur. Sé skip stækkað með endurnýjun skv. 1. málsl. þessarar málsgreinar
   eða því breytt skv. 2. málsl. 4. mgr. verður það ekki stækkað með
   endurnýjun fyrr en a.m.k. sjö ár eru liðin frá því að endurnýjunin eða
   breytingin átti sér stað. Heimild til að flytja veiðileyfi á skip, sem er
   stærra en skip það er veiðileyfi lætur, á aðeins við þegar eitt skip kemur
   í stað eins eða fleiri skipa og takmarkast við stærsta skipið af þeim sem
   veiðileyfi láta.
           Óheimilt er að gera breytingar á skipi sem hefur leyfi til veiða
   með aflamarki þannig að rúmtala þess aukist nema flutt sé veiðileyfi af
   öðru skipi eða skipum sem eru jafnstór að rúmtölu og sem stækkuninni
   nemur. Þó er heimilt að breyta skipi sem hefur leyfi til veiða með
   aflamarki þannig að rúmtala þess aukist, hafi slíkar breytingar ekki verið
   gerðar á síðustu sjö árum eða skipið stækkað með endurnýjun skv. 3. mgr.,
   enda aukist hún ekki um meira en 100 rúmmetra að viðbættum 25% en þó
   aldrei meira en 60%.
           Óheimilt er að gera breytingar á báti sem hefur leyfi til línu- og
   færaveiða, sbr. 6. gr., nema flutt sé veiðileyfi af öðrum báti sem er
   helmingi stærri að rúmtölu en sem stækkuninni nemur. [Óheimilt er að
   flytja veiðileyfi frá báti sem stundar veiðar með þorskaflahámarki til
   báts sem stundar veiðar með tilteknum fjölda sóknardaga.]^2) Slíkum báti
   má þó aldrei breyta svo að hann verði stærri en sex brúttótonn.
           Rúmmetrar sem ekki nýtast við flutning veiðileyfa milli skipa eða
   vegna stækkana falla niður.
           Ráðherra skal setja nánari reglur um endurnýjun fiskiskipa og skal
   þar meðal annars kveðið á um hvernig rúmtala skips skuli reiknuð.]^3)

   ^1)[7]L. 7/1996, 20. gr.^2)[8]L. 49/1998, 1. gr.^3)[9]L. 133/1997, 1. gr.

                                     6. gr.
           [Bátar minni en 6 brl., sem stundað hafa veiðar með línu og
   handfærum með dagatakmörkunum eða á þorskaflahámarki, krókabátar, skulu
   frá og með fiskveiðiárinu sem hefst 1. september 1996 stunda veiðar
   [samkvæmt þessari grein].^1) Þessum bátum er einungis heimilt að stunda
   veiðar með handfærum og línu, eða einungis með handfærum, sbr. 6. mgr.
   þessarar greinar. Þó er sjávarútvegsráðherra heimilt að veita þeim leyfi
   til að stunda veiðar á botndýrum með þeim veiðarfærum sem til þarf, svo
   sem plógum og gildrum, og til hrognkelsaveiða í net.
           Krókabátum gefst frá og með fiskveiðiári því sem hefst 1.
   september 1996 kostur á að velja á milli þess að stunda veiðar með
   þorskaflahámarki skv. 4.5. mgr. og þess að stunda veiðar í tiltekinn
   fjölda sóknardaga eftir annarri hvorri þeirra aðferða sem nánar er lýst í
   6.10. mgr. Eigandi krókabáts skal tilkynna Fiskistofu um val sitt fyrir
   1. júlí 1996. Innan sama frests getur eigandi krókabáts komið fram
   athugasemdum við Fiskistofu um útreikning á þorskaflahámarki. Velji
   eigandi krókabáts ekki fyrir tilskilinn tíma skal bátur stunda veiðar á
   þorskaflahámarki. Sætti eigandi sig ekki við úrskurð Fiskistofu um
   þorskaflahámark getur hann, innan mánaðartíma frá því að úrskurður liggur
   fyrir, skotið málinu til sérstakrar kærunefndar sem ráðherra skipar. Skal
   hún skipuð þremur mönnum og skal formaður hennar fullnægja skilyrðum til
   að vera skipaður héraðsdómari. Úrskurðir kærunefndar eru
   fullnaðarúrskurðir innan stjórnkerfisins.
           [Heildarþorskaflaviðmiðun fyrir krókabáta skal frá og með
   fiskveiðiárinu 1997/1998 vera 13,75% af ákvörðuðum heildarþorskafla hvers
   fiskveiðiárs en þó ekki lægri en 21.180 lestir, miðað við óslægðan
   fisk.]^1)
           Þorskaflahámark þeirra báta sem þann kost velja skal á hverju
   fiskveiðiári vera sama hlutfall af heildarþorskaflaviðmiðun fyrir
   krókabáta og nam hlutfalli hvers báts í 21.000 lestum, miðað við reiknað
   þorskaflahámark skv. [10]2. gr. laga nr. 83/1995.
           [Heimilt er að framselja varanlega þorskaflahámark krókabáts til
   annars krókabáts eða báta sem stunda veiðar með þorskaflahámarki. Innan
   hvers fiskveiðiárs er heimilt að flytja allt að 30% af úthlutuðu
   þorskaflahámarki krókabáts til annars krókabáts eða báta sem stunda veiðar
   með þorskaflahámarki.]^1) Heimilt er að flytja allt að 20% af
   þorskaflahámarki frá einu fiskveiðiári yfir á það næsta. Enn fremur er
   heimilt að flytja til krókabáts á þorskaflahámarki, innan hvers
   fiskveiðiárs, úthlutað aflamark í þorski skv. 7. gr., um þann flutning
   gilda almennar reglur um flutning aflamarks. Tilkynna skal Fiskistofu
   fyrir fram um flutning þorskaflahámarks milli báta og öðlast hann ekki
   gildi fyrr en Fiskistofa hefur staðfest flutninginn. [Heimilt er að veita
   báti, [sem stundað hefur veiðar með tilteknum fjölda sóknardaga
   síðastliðin tvö fiskveiðiár],^2) leyfi til að stunda veiðar með
   þorskaflahámarki skv. 4.5. mgr. þess í stað, en reiknað þorskaflahámark
   bátsins verður þá áfram hluti sameiginlegs hámarksþorskafla báta sem
   stunda veiðar skv. 6.10. mgr.]^1)
           Bátum sem velja sóknardaga gefst kostur á að velja um að stunda
   veiðar með handfærum og línu skv. 7.8. mgr. þessarar greinar eða einungis
   með handfærum skv. 9.10. mgr. þessarar greinar. [Sóknardagur telst vera
   allt að 24 klukkustundir frá upphafi veiðiferðar. [Sóknardegi]^2) telst
   lokið þegar bátur landar afla. Ráðherra skal með reglugerð kveða nánar á
   um fyrirkomulag sóknardaga og eftirlit með þeim. Utan sóknardaga eru allar
   veiðar bannaðar. Ráðherra getur þó heimilað að veiðar í sérhæfð veiðarfæri
   samkvæmt lokamálslið 1. mgr., sem og veiðar með sérhæfðri línu til veiða á
   háffiskum, séu utan sóknardaga.]^1)
           Sameiginlegur hámarksþorskafli þeirra báta er velja að stunda
   veiðar með handfærum og línu skal á hverju fiskveiðiári vera sama hlutfall
   af heildarþorskaflaviðmiðun fyrir krókabáta og nam samanlagðri hlutdeild
   þessara báta í 21.000 lestum, miðað við reiknað þorskaflahámark, skv.
   [11]2. gr. laga nr. 83/1995. Á fiskveiðiárinu sem hefst 1. september 1996
   skulu sóknardagar þessara báta vera 84, miðað við veiðar með handfærum. Ef
   bátur rær með línu skal margfalda fjölda nýttra daga með tölunni 1,9 á
   tímabilinu frá 1. maí til 1. september, en með tölunni 1,35 á öðrum tíma.
   Sé einn maður í áhöfn krókabáts er óheimilt að róa með og eiga í sjó
   fleiri en 12 bala alls af línu fyrir hvern sóknardag en 20 bala séu tveir
   eða fleiri í áhöfn. Miðað er við að 500 krókar séu á línu í hverjum bala.
           Fjöldi sóknardaga þeirra báta er þennan kost velja er ákveðinn
   fyrir hvert fiskveiðiár, í fyrsta sinn fyrir fiskveiðiárið sem hefst 1.
   september [1998],^1) með því að reikna [meðalþorskafla]^1) á hvern leyfðan
   sóknardag næstliðins fiskveiðiárs og deila þeirri tölu í
   [hámarksþorskafla]^1) þeirra á fiskveiðiárinu. Sóknardögum skal fækka eða
   fjölga um heila daga og er broti sleppt.
           Sameiginlegur hámarksþorskafli þeirra báta er velja að stunda
   veiðar með handfærum eingöngu skal á hverju fiskveiðiári vera sama
   hlutfall af heildarþorskaflaviðmiðun fyrir krókabáta og nam samanlagðri
   hlutdeild þessara báta í 21.000 lestum, miðað við reiknað þorskaflahámark
   skv. [12]2. gr. laga nr. 83/1995. Á fiskveiðiárinu sem hefst 1. september
   1996 skulu sóknardagar þessara báta vera 84.
            Fjöldi sóknardaga þeirra báta er þennan kost velja er ákveðinn
   fyrir hvert fiskveiðiár, í fyrsta sinn fyrir fiskveiðiárið sem hefst 1.
   september [1998],^1) með því að reikna [meðalþorskafla]^1) á hvern leyfðan
   sóknardag næstliðins fiskveiðiárs og deila þeirri tölu í
   [hámarksþorskafla]^1) þeirra á fiskveiðiárinu. Sóknardögum skal fækka eða
   fjölga um heila daga og er broti sleppt.]^3)

   ^1)[13]L. 144/1997, 1. gr.^2)[14]L. 49/1998, 2. gr.^3)[15]L. 105/1996, 3.
   gr.

                                   [6. gr. a.
           Heimilt er án sérstaks leyfis að stunda fiskveiðar í tómstundum
   til eigin neyslu. Slíkar veiðar er einungis heimilt að stunda með
   handfærum án sjálfvirknibúnaðar. Afla, sem veiddur er samkvæmt heimild í
   þessari málsgrein, er óheimilt að selja eða fénýta á annan hátt.
           Ráðherra er heimilt að ákveða árlega að á tilteknum fjölda
   opinberra sjóstangaveiðimóta teljist afli ekki til aflamarks eða
   þorskaflahámarks og veiðidagar ekki til sóknardaga, enda sé aflinn
   einungis fénýttur til að standa straum af kostnaði við mótshaldið.]^1)

   ^1)[16]L. 105/1996, 4. gr.

                                     7. gr.
           Veiðar á þeim tegundum sjávardýra, sem ekki sæta takmörkun á
   leyfilegum heildarafla skv. 3. gr., eru frjálsar öllum þeim skipum, sem
   leyfi fá til veiða í atvinnuskyni skv. 4. gr., með þeim takmörkunum sem
   leiðir af almennum reglum um veiðisvæði, veiðarfæri, veiðitíma og reglum
   settum skv. 2. mgr. 4. gr.
           Veiðiheimildum á þeim tegundum, sem heildarafli er takmarkaður af,
   skal úthlutað til einstakra skipa. Skal hverju skipi úthlutað tiltekinni
   hlutdeild af leyfðum heildarafla tegundarinnar. Nefnist það aflahlutdeild
   skips og helst hún óbreytt milli ára, sbr. þó 4. málsl. þessarar
   málsgreinar.
           [Áður en leyfðum heildarafla er skipt á grundvelli aflahlutdeildar
   skal draga eftirtalinn afla frá:

           1. Áætlaðan afla báta er stunda veiðar með línu og handfærum skv.
           1.6. mgr. 6. gr.
           2. ^1)
           3. Aflaheimildir sem nota skal til jöfnunar, sbr. 9. gr.]^2)

           Aflamark skips á hverju veiðitímabili eða vertíð ræðst af leyfðum
   heildarafla viðkomandi tegundar og hlutdeild skipsins í þeim heildarafla
   skv. 2. mgr., sbr. þó ákvæði 9. gr. Skal [Fiskistofa]^3) senda sérstaka
   tilkynningu vegna hvers skips um aflamark þess í upphafi veiðitímabils eða
   vertíðar.

   ^1)[17]L. 105/1996, 5. gr.^2)[18]L. 87/1994, 3. gr.^3)[19]L. 36/1992, 6.
   gr.

                                     8. gr.
           Verði veiðar takmarkaðar skv. 3. gr. á tegundum sjávardýra sem
   samfelld veiðireynsla er á, en ekki hafa áður verið bundnar ákvæðum um
   leyfðan heildarafla, skal aflahlutdeild úthlutað á grundvelli aflareynslu
   síðustu þriggja veiðitímabila.
           Ef ekki er fyrir hendi samfelld veiðireynsla á viðkomandi tegund
   skal ráðherra ákveða aflahlutdeild einstakra skipa. Getur hann við þá
   ákvörðun tekið mið af fyrri veiðum, stærð eða gerð skips. Getur ráðherra
   bundið úthlutun samkvæmt þessari málsgrein því skilyrði að skip afsali sér
   heimildum til veiða á öðrum tegundum.

                                     9. gr.
           [Á hverju fiskveiðiári skulu aflaheimildir af botnfiski, er nema
   12.000 þorskígildum í lestum talið, vera til ráðstöfunar til að mæta
   áföllum sem fyrirsjáanleg eru vegna verulegra breytinga á aflamarki
   einstakra tegunda. Skal þessum aflaheimildum skipt milli botnfisktegunda í
   hlutfalli við leyfðan heildarafla af einstökum tegundum og
   verðmætahlutföll sem ráðherra ákveður.
           Skal ráðherra árlega ákveða með reglugerð ráðstöfun þessara
   heimilda þannig að þær nýtist útgerðum þeirra skipa sem fyrir mestri
   skerðingu hafa orðið.
           Sé aflaheimildum ekki ráðstafað til uppbóta samkvæmt þessari grein
   bætast þær við heildaraflamark viðkomandi tegunda og koma til úthlutunar í
   samræmi við aflahlutdeild einstakra skipa.]^1)

   ^1)[20]L. 87/1994, 4. gr.

                                    10. gr.
           Heimilt er að veiða umfram úthlutað aflamark af tiltekinni
   botnfisktegund allt að 5% af heildarverðmæti botnfiskaflamarks, enda
   skerðist aflamark annarra botnfisktegunda hlutfallslega miðað við verðmæti
   samkvæmt ákvörðun ráðuneytis í upphafi árs. Heimild þessarar málsgreinar
   nær þó ekki til veiða umfram úthlutað aflamark af þorski.
           Hafi aflamark verið flutt milli skipa skv. 12. gr. flyst heimild
   til breytinga skv. 1. mgr. frá skipi sem flutt er af til þess skips sem
   flutt er til.
           [Heimilt er að flytja allt að 20% af aflamarki hverrar
   botnfisktegundar og aflamarki úthafsrækju, humars og síldar, [10% af
   aflamarki hörpudisks og 5% af aflamarki innfjarðarrækju]^1) frá einu
   fiskveiðiári yfir á það næsta.]^2)
           [Þá er heimilt að veiða 5% umfram aflamark hverrar
   botnfisktegundar, síldar og úthafsrækju og 3% umfram aflamark
   innfjarðarrækju og hörpudisks, enda dregst sá umframafli frá við úthlutun
   aflamarks næsta fiskveiðiárs á eftir.]^3)
           Beita skal skerðingarákvæðum 1. mgr. áður en heimild 3. mgr. er
   nýtt. Heimild 4. mgr. rýmkar ekki heimildir til breytinga milli
   fisktegunda skv. 1. mgr.
            ^4) Ráðherra getur ákveðið með reglugerð að fiskur undir
   tiltekinni stærð teljist aðeins að hluta með í aflamarki.
           Þá getur ráðherra ákveðið að afli á ákveðnum fisktegundum, sem
   fluttur er óunninn á erlendan markað, skuli reiknaður með álagi þegar
   metið er hversu miklu af aflamarki skips er náð hverju sinni. Skal álagið
   vera allt að 20% á þorsk og ýsu en allt að 15% á aðrar tegundir.

   ^1)[21]L. 16/1996, 1. gr.^2)[22]L. 87/1994, 5. gr.^3)[23]L. 16/1996, 2.
   gr.^4)[24]L. 105/1996, 6. gr.

                                    11. gr.
           Sé rekstri skips hætt, sbr. ^1) 5. gr., skal úthluta nýju eða
   nýkeyptu skipi í eigu sama aðila aflahlutdeild hins eldra skips, enda sé
   um sambærilegt skip að ræða. Farist skip skal útgerð þess halda aflamarki
   skipsins í 12 mánuði talið frá upphafi næsta mánaðar eftir að skip fórst
   enda þótt nýtt eða nýkeypt skip hafi ekki komið í þess stað innan þess
   tíma.
           Við eigendaskipti að fiskiskipi fylgir aflahlutdeild þess, nema
   aðilar geri sín á milli skriflegt samkomulag um annað, enda sé fullnægt
   ákvæðum 3. og 4. mgr. þessarar greinar.
           Eigi að selja fiskiskip, sem leyfi hefur til veiða í atvinnuskyni,
   til útgerðar sem heimilisfesti hefur í öðru sveitarfélagi en seljandi á
   sveitarstjórn í sveitarfélagi seljanda forkaupsrétt að skipinu.
   Forkaupsréttur skal boðinn skriflega þeirri sveitarstjórn sem hlut á að
   máli og söluverð og aðrir skilmálar tilgreindir á tæmandi hátt.
   Sveitarstjórn skal svara forkaupsréttartilboði skriflega innan fjögurra
   vikna frá því henni berst tilboð og fellur forkaupsréttur niður í það sinn
   sé tilboði ekki svarað innan þess frests.
           Neyti sveitarstjórn forkaupsréttar skv. 3. mgr. þessarar greinar
   skal hún þegar gefa útgerðaraðilum, sem heimilisfesti eiga í
   sveitarfélaginu, kost á að kaupa skipið og skal opinberlega leita tilboða
   í það.
           Sé skipi ráðstafað andstætt ákvæðum þessarar greinar um
   forkaupsrétt getur forkaupsréttarhafi krafist þess að salan verði ógild
   enda sé málsókn hafin innan sex mánaða frá því að hann fékk vitneskju um
   söluna. Forkaupsréttur gildir ekki sé skip selt á opinberu uppboði. Ákvæði
   þessarar greinar um forkaupsrétt gilda ekki við sölu opinna báta.
           Heimilt er að framselja aflahlutdeild skips að hluta eða öllu
   leyti og sameina hana aflahlutdeild annars skips, enda leiði flutningur
   aflahlutdeildar ekki til þess að veiðiheimildir þess skips, sem flutt er
   til, verði bersýnilega umfram veiðigetu þess. Þó skal framsalið háð
   samþykki [Fiskistofu]^2) hafi það skip, sem flutt er til, ekki
   aflahlutdeild af þeirri tegund sem framseld er. Tafarlaust skal leita
   staðfestingar [Fiskistofu]^2) á að flutningur aflaheimildar sé innan
   heimilaðra marka. Öðlast slíkur flutningur ekki gildi fyrr en staðfesting
   [Fiskistofu]^2) liggur fyrir. Ekki er heimilt að framselja þann hluta
   aflahlutdeildar skips, sem rekja má til uppbóta samkvæmt ákvæði I til
   bráðabirgða, fyrr en að liðnum fimm árum frá gildistöku laga þessara, enda
   hafi skipi, sem framselt er af, verið haldið til veiða allt það tímabil.

   ^1)[25]L. 133/1997, 2. gr.^2)[26]L. 36/1992, 8. gr.

                                  [11. gr. a.
           Þrátt fyrir ákvæði 2. mgr. 7. gr. og 11. gr. má samanlögð
   aflahlutdeild fiskiskipa í eigu einstakra aðila, einstaklinga eða
   lögaðila, eða í eigu tengdra aðila aldrei nema hærra hlutfalli af
   heildaraflahlutdeild eftirtalinna tegunda en hér segir:

                                        Hámarks-
   Tegund                               aflahlutdeild
   Þorskur                              10%
   Ýsa                                  10%
   Ufsi                                 20%
   Karfi                                20%
   Grálúða                              20%
   Síld                                 20%
   Loðna                                20%
   Úthafsrækja                          20%

   Nemi heildarverðmæti aflamarks annarra tegunda en að ofan greinir, sem
   sæta ákvörðun um leyfðan heildarafla samkvæmt lögum þessum, við upphaf
   fiskveiðiárs hærra hlutfalli en 2% af heildarverðmæti aflamarks allra
   tegunda, sem sæta ákvörðun um leyfðan heildarafla, má samanlögð
   aflahlutdeild fiskiskipa í eigu einstakra aðila, einstaklinga eða
   lögaðila, eða í eigu tengdra aðila aldrei nema hærra hlutfalli af
   heildaraflahlutdeild viðkomandi tegunda en 20%. Skal ráðherra við upphaf
   fiskveiðiárs tilgreina í reglugerð þær tegundir sem um er að ræða. Við mat
   á heildarverðmæti aflamarks skal annars vegar miða við hlutfallslegt
   verðmæti einstakra tegunda á viðkomandi fiskveiðiári eða veiðitímabili,
   sem ákveðið er af sjávarútvegsráðuneytinu, og hins vegar úthlutað aflamark
   einstakra tegunda á tímabilinu.
           Þá má samanlögð aflahlutdeild fiskiskipa í eigu einstakra aðila,
   einstaklinga eða lögaðila, eða í eigu tengdra aðila ekki nema meira en 8%
   af heildarverðmæti aflahlutdeildar allra tegunda sem sæta ákvörðun um
   leyfðan heildarafla, samkvæmt lögum þessum og [27]5. gr. laga nr.
   151/1996. Við mat á heildarverðmæti aflahlutdeildar skal annars vegar miða
   við hlutfallslegt verðmæti einstakra tegunda á viðkomandi fiskveiðiári eða
   veiðitímabili, sem ákveðið er af sjávarútvegsráðuneytinu, og hins vegar
   úthlutað aflamark einstakra tegunda á tímabilinu.
           Til aflahlutdeildar fiskiskipa í eigu einstakra aðila skv. 1., 2.
   og 5. mgr. telst einnig aflahlutdeild fiskiskipa sem aðilar hafa á
   kaupleigu eða leigu til sex mánaða eða lengur.
           Tengdir aðilar teljast:

           1. Aðilar, þar sem annar aðilinn, einstaklingur eða lögaðili, á
           beint eða óbeint meiri hluta hlutafjár eða stofnfjár í hinum
           aðilanum eða fer með meiri hluta atkvæðisréttar. Fyrrnefndi
           aðilinn telst móðurfyrirtæki en hinn síðarnefndi dótturfyrirtæki.
           2. Aðilar, þar sem annar aðilinn, einstaklingur eða lögaðili,
           hefur með öðrum hætti en greinir í 1. tölul. raunveruleg yfirráð
           yfir hinum. Fyrrnefndi aðilinn telst móðurfyrirtæki en hinn
           síðarnefndi dótturfyrirtæki.
           3. Lögaðilar, þar sem svo háttar til að sami aðili eða sömu
           aðilar, einstaklingar eða lögaðilar, eða tengdir aðilar skv. 1.
           eða 2. tölul., eiga meiri hluta hlutafjár, stofnfjár eða
           atkvæðisréttar í báðum eða öllum lögaðilunum enda nemi
           eignarhlutur hvers þeirra um sig a.m.k. 10% af hlutafé, stofnfé
           eða atkvæðafjölda í viðkomandi lögaðilum. Sama á við ef aðili eða
           aðilar, einstaklingar eða lögaðilar eða tengdir aðilar skv. 1. eða
           2. tölul., sem eiga meiri hluta hlutafjár, stofnfjár eða
           atkvæðisréttar í lögaðila og hver um sig á a.m.k. 10% hlutafjár,
           stofnfjár eða atkvæðisréttar í lögaðilanum, eiga ásamt viðkomandi
           lögaðila meiri hluta hlutafjár, stofnfjár eða atkvæðisréttar í
           öðrum lögaðila. Til eignarhluta og atkvæðisréttar einstaklinga í
           lögaðilum samkvæmt þessum tölulið telst jafnframt eignarhluti og
           atkvæðisréttur maka og skyldmenna í beinan legg.

           Þrátt fyrir ákvæði 2. mgr. má samanlögð aflahlutdeild fiskiskipa í
   eigu einstakra lögaðila, eða tengdra aðila, nema allt að 12% af
   heildarverðmæti aflahlutdeildar allra tegunda skv. 2. mgr., eigi enginn
   aðili, einstaklingur eða lögaðili eða tengdir aðilar, meira en 20% af
   hlutafé, stofnfé eða atkvæðisrétti í viðkomandi lögaðila. Engar hömlur
   mega vera á viðskiptum með eignarhluta í viðkomandi lögaðilum. Til
   eignarhluta og atkvæðisréttar einstaklinga í lögaðilum samkvæmt þessari
   málsgrein telst einnig eignarhluti og atkvæðisréttur maka og skyldmenna í
   beinan legg. Ef um tengda aðila er að ræða þurfa báðir eða allir að
   fullnægja skilyrðum þessarar málsgreinar. Það á þó ekki við um eignarhlut
   móðurfyrirtækis í dótturfyrirtæki. Samvinnufélög teljast fullnægja
   skilyrðum þessarar málsgreinar ef félagsaðilar þeirra eru 100 eða
   fleiri.]^1)

   ^1)[28]L. 27/1998, 1. gr.

                                  [11. gr. b.
           Aðila ber, þegar fyrirsjáanlegt er að aflahlutdeild fiskiskipa
   aðila fari umfram þau mörk sem sett eru í 1., 2. eða 5. mgr. 11. gr. a, að
   tilkynna Fiskistofu flutning aflahlutdeilda, samruna lögaðila sem eiga
   fiskiskip með aflahlutdeild, kaup á eignarhlut í slíkum lögaðilum og kaup,
   kaupleigu eða leigu á fiskiskipi með aflahlutdeild. Þegar um tengda aðila
   er að ræða skv. 1. og 2. tölul. 4. mgr. 11. gr. a hvílir
   tilkynningarskyldan á móðurfyrirtæki en annars á þeim aðila er að
   gerningnum stendur. Þá ber lögaðilum, sem eiga fiskiskip með
   aflahlutdeild, að láta Fiskistofu reglubundið í té upplýsingar um
   eignarhluta allra þeirra sem eiga 10% eða meira af hlutafé, stofnfé eða
   atkvæðisrétti í viðkomandi lögaðila. Jafnframt skal veita upplýsingar um
   eignarhluta einstaklinga og maka þeirra og skyldmenna í beinan legg sé
   samanlagður eignarhluti eða atkvæðisréttur þeirra 10% eða meira af
   hlutafé, stofnfé eða atkvæðisrétti í viðkomandi lögaðila. Lögaðilum, sem
   eiga fiskiskip með aflahlutdeild, ber enn fremur að upplýsa Fiskistofu um
   lögaðila sem þeir eiga eignarhlut eða atkvæðisrétt í og eiga fiskiskip með
   aflahlutdeild.
           Fiskistofa skal meta þær upplýsingar sem aðili hefur látið í té og
   innan hæfilegs frests tilkynna aðila hver aflahlutdeild fiskiskipa hans
   er. Ef aflahlutdeild fiskiskipa í eigu einstakra aðila eða tengdra aðila
   fer umfram framangreind mörk skal Fiskistofa tilkynna viðkomandi aðila að
   svo sé og hve há umframaflahlutdeild hans er. Aðila skal veittur sex
   mánaða frestur, frá því að honum sannanlega barst tilkynningin, til að
   gera ráðstafanir til að koma aflahlutdeildinni niður fyrir mörkin. Hafi
   aðili ekki veitt Fiskistofu upplýsingar um að fullnægjandi ráðstafanir
   hafi verið gerðar fyrir lok frestsins fellur umframaflahlutdeildin niður.
   Skerðist þá aflahlutdeild fiskiskipa í eigu viðkomandi hlutfallslega miðað
   við einstakar tegundir. Við úthlutun aflahlutdeildar í upphafi næsta
   fiskveiðiárs eftir lok frestsins skal skerðingin koma til hækkunar
   aflahlutdeildar fiskiskipa í eigu annarra. Hækkunin skal vera í réttu
   hlutfalli við aflahlutdeild fiskiskipanna af þeim tegundum sem um
   ræðir.]^1)

   ^1)[29]L. 27/1998, 2. gr.

                                    12. gr.
           [Heimilt er að færa aflamark milli skipa. Ráðherra getur með
   reglugerð bundið flutning aflamarks af einstökum tegundum því skilyrði að
   það skip, sem fært er til, hafi aflahlutdeild af þeirri tegund sem
   millifærð er.
           Heimilt er að flytja aflamark milli skipa án undangenginna
   viðskipta á Kvótaþingi í eftirtöldum tilvikum:

           1. Þegar aflamark er flutt milli skipa í eigu sama aðila,
           einstaklings eða lögaðila.
           2. Þegar um er að ræða jöfn skipti miðað við
           meðaltalsviðskiptaverð viðkomandi tegunda á Kvótaþingi í
           síðastliðinni viku.
           3. Þegar um er að ræða flutning aflamarks af tegund sem ráðherra
           hefur með reglugerð undanþegið viðskiptaskyldu á Kvótaþingi.
           Forsenda slíkrar undanþágu er að fyrir liggi tillaga stjórnar
           Kvótaþings, enda séu viðskipti með aflamark af viðkomandi tegund
           svo lítil að ekki séu að mati stjórnarinnar forsendur til myndunar
           markaðsverðs á tilboðsmarkaði.

           Tilkynna skal Fiskistofu fyrir fram um flutning aflamarks skv. 2.
   mgr. og öðlast hann ekki gildi fyrr en stofan hefur staðfest flutninginn.
           Allur flutningur aflamarks milli skipa, annar en um getur í 2.
   mgr., er óheimill nema að undangengnum viðskiptum á Kvótaþingi. Fer um
   hann samkvæmt lögum um Kvótaþing.
           Veiði fiskiskip minna en 50% af samanlögðu aflamarki sínu í
   þorskígildum talið tvö fiskveiðiár í röð fellur veiðileyfi þess og
   aflahlutdeild niður og skal aflahlutdeild annarra skipa í viðkomandi
   tegundum hækka sem því nemur. Skal við mat á þessu hlutfalli miðað við
   verðmæti einstakra tegunda í aflamarki skips samkvæmt ákvörðun ráðuneytis
   í upphafi fiskveiðiárs. Viðmiðunarhlutfall, sem ákveðið er í þessari
   málsgrein, lækkar þó um 5% fyrir hverja fulla 30 daga sem skipi er haldið
   til veiða utan fiskveiðilandhelgi Íslands á fiskveiðiárinu á þeim tegundum
   sem ekki hefur verið samið um veiðistjórn á.
           Tefjist skip frá veiðum í sex mánuði eða lengur innan fiskveiðiárs
   vegna tjóns eða meiri háttar bilana hefur afli þess fiskveiðiárs ekki
   áhrif til niðurfellingar aflahlutdeildar eða veiðileyfis samkvæmt þessari
   grein.
           Á hverju fiskveiðiári er einungis heimilt að flytja af fiskiskipi
   aflamark, umfram aflamark sem flutt er til skips, sem nemur 50% af
   samanlögðu aflamarki sem fiskiskipi er úthlutað í upphafi fiskveiðiárs á
   grundvelli aflahlutdeildar þess. Í þessu sambandi skal aflamark metið í
   þorskígildum á grundvelli verðmætastuðla sem ráðherra ákveður í upphafi
   fiskveiðiárs.]^1)

   ^1)[30]L. 12/1998, 1. gr.

                                  III. kafli.
                             Framkvæmd og eftirlit.
                                    13. gr.
           Ráðherra getur sett nánari reglur varðandi framkvæmd laga
   þessara.^1)

   ^1)Rg. 481/1990 og 499/1990. Rg. 58/1996, sbr. 172/1997. Rg. 414/1994,
   sbr. 452/1994. Rg. 492/1993, sbr. 482/1994. Rg. 612/1994. Rg. 310/1995.
   Rg. 511/1998. Rg. 522/1998.

                                    14. gr.
           Sérstök samráðsnefnd, skipuð einum fulltrúa tilnefndum
   sameiginlega af samtökum sjómanna og einum tilnefndum af samtökum
   útvegsmanna, auk formanns sem skipaður er af ráðherra án tilnefningar,
   skal fjalla um álita- og ágreiningsmál varðandi veiðileyfi, úthlutun
   aflahlutdeildar og aflamark samkvæmt lögum þessum og reglugerðum settum
   samkvæmt þeim og gera tillögur til ráðherra um úrlausn þeirra.

                                    15. gr.
           Skipstjórnarmenn veiðiskipa, sem hljóta veiðileyfi í atvinnuskyni
   skv. 5. gr., skulu halda sérstakar afladagbækur sem [Fiskistofa]^1) leggur
   til. Skal með reglugerð kveða nánar á um þær upplýsingar sem skrá skal í
   afladagbækur, form þeirra og skil til [Fiskistofu].^1)
           Útgerðarmönnum, skipstjórnarmönnum og kaupendum afla, svo og
   umboðsmönnum, útflytjendum, flutningsaðilum, bönkum og lánastofnunum, er
   skylt að láta ráðuneytinu eða [Fiskistofu]^1) ókeypis í té og í því formi,
   sem ráðherra ákveður, allar þær upplýsingar sem unnt er að láta í té og
   nauðsynlegar eru taldar vegna eftirlits með framkvæmd laga þessara.

   ^1)[31]L. 36/1992, 10. gr.

                                    16. gr.
            ^1)

   ^1)[32]L. 57/1996, 31. gr.

                                    17. gr.
           [Fiskistofa]^1) annast eftirlit með framkvæmd laga þessara og
   hefur í því skyni sérstaka eftirlitsmenn í sinni þjónustu.
           Jafnframt því sem þessir eftirlitsmenn sinna verkefnum skv. [33]8.
   gr. laga nr. 81 31. maí 1976 og eftirliti með reglum settum samkvæmt
   heimild í þeim lögum skulu þeir fylgjast með löndun, vigtun og vinnslu
   afla, enn fremur útflutningi afla eða afurða eins og nánar er kveðið á í
   lögum þessum, reglugerðum settum samkvæmt þeim og í erindisbréfi.^2)
           Eftirlitsmönnum er heimilt að fara í veiðiferðir með fiskiskipum
   og að fara um borð í skip til athugunar á farmi og veiðarfærum. Enn fremur
   skal þeim heimill aðgangur að öllum vinnslusölum fiskverkana og
   birgðageymslum.
           [Ráðherra getur með reglugerð ákveðið að settur skuli, á kostnað
   útgerða, sjálfvirkur eftirlitsbúnaður til fjareftirlits um borð í
   fiskiskip.]^3)

   ^1)[34]L. 36/1992, 12. gr.^2)Erbr. 87/1995.^3)[35]L. 83/1995, 5. gr.

                                    18. gr.
           Ráðherra skal með reglugerð ákveða sérstakt gjald 
   veiðieftirlitsgjald^1)  fyrir veiðiheimildir sem veittar eru á grundvelli
   laga þessara eða annarra laga er kveða á um stjórn fiskveiða. Skal gjaldið
   renna til reksturs veiðieftirlits ^2) og skal upphæð þess miðast við að
   það standi undir rekstri eftirlitsins ^3)
           Gjald vegna tilkynningar um aflamark skal miðast við áætlað
   verðmæti þess aflamarks sem úthlutað er. Skal ráðherra árlega áætla
   hlutfallslegt verðmæti einstakra tegunda í þessu skyni. Aldrei skal gjald
   samkvæmt þessari málsgrein vera hærra en [0,4%]^3) af áætluðu verðmæti
   þess afla sem aflamark skips heimilar veiðar á á komandi fiskveiðiári,
   vertíð eða veiðitímabili. Gjald fyrir hverja tilkynningu um aflamark skal
   þó aldrei vera lægra en [2.000 kr.]^3) og er sú fjárhæð grunntala er
   miðast við byggingarvísitölu í janúar 1991 og breytist í hlutfalli við þær
   breytingar sem síðar kunna að verða á henni.
           [Innheimta skal sérstakt gjald vegna afla báta er veiðar stunda
   með línu og handfærum með dagatakmörkunum skv. 1.8. mgr. 6. gr. og vegna
   þess helmings afla sem ekki telst til aflamarks við línuveiðar yfir
   vetrarmánuðina skv. 6. mgr. 10. gr. Skal gjaldið vera jafnhátt gjaldi
   vegna tilkynningar um aflamark skv. 2. mgr. og gilda ákvæði þeirrar
   málsgreinar um gjald þetta eftir því sem við getur átt. Gjald samkvæmt
   þessari málsgrein skal innheimt árlega samhliða gjaldi vegna almenns
   veiðileyfis skv. 4. mgr. Skal gjaldið miðast við landaðan afla viðkomandi
   báts er veiðar stundar skv. 1.8. mgr. 6. gr. á 12 mánaða tímabili frá 1.
   ágúst til 31. júlí fyrir upphaf hvers fiskveiðiárs og þann hluta línuafla
   hvers skips sem ekki taldist til aflamarks á næstliðnum vetri skv. 6. mgr.
   10. gr. miðað við skráningu aflans í aflaupplýsingakerfi Fiskistofu.]^4)
           Fyrir veitingu almenns leyfis til veiða í atvinnuskyni og
   veiðileyfa, sem veitt verða á grundvelli 2. mgr. 4. gr., skal greiða
   [10.000 kr.]^3) Ráðherra er heimilt að hækka gjaldið er nemur
   hlutfallslegri hækkun er kann að verða á vísitölu byggingarkostnaðar, sbr.
   [36]l. nr. 42/1987. Grunntaxti gjaldsins er miðaður við byggingarvísitölu
   í desember 1989, þ.e. 157,9 stig.
           Útgerð skips skal greiða fæði veiðieftirlitsmanna og sjá þeim
   endurgjaldslaust fyrir aðstöðu meðan þeir stunda eftirlitsstörf um borð.
           [Fyrir staðfestingu Fiskistofu á flutningi aflahlutdeildar milli
   skipa skal útgerð þess skips sem flutt er frá greiða 1.500 kr.
           Gjald skv. [6. mgr.]^5) er grunngjald er miðast við
   byggingarvísitölu í janúar 1994 og breytist í hlutfalli við þær breytingar
   er á henni kunna að verða.]^6)

   ^1)Rg. 438/1996. Rg. 418/1997.^2)[37]L. 87/1994, 11. gr.^3)[38]L. 1/1992,
   5. gr.^4)[39]L. 144/1995, 12. gr., sbr. [40]59. gr. s.l.^5)[41]L.
   144/1995, 13. gr.^6)[42]L. 87/1994, 12. gr.

                                   IV. kafli.
                                 Viðurlög o.fl.
                                    19. gr.
           [Fiskistofa skal svipta skip leyfi til veiða í atvinnuskyni fyrir
   brot á lögum þessum eftir því sem nánar er fyrir mælt í lögum um umgengni
   um nytjastofna sjávar.]^1)

   ^1)[43]L. 57/1996, 26. gr.

                                    20. gr.
           [Brot gegn ákvæðum laga þessara, reglum settum samkvæmt þeim og
   ákvæðum leyfisbréfa varða sektum hvort sem þau eru framin af ásetningi eða
   gáleysi. Sé um stórfelld eða ítrekuð ásetningsbrot að ræða skulu þau að
   auki varða ^1) fangelsi allt að sex árum.
           Við fyrsta brot skal sekt eigi nema lægri fjárhæð en 400.000 kr.
   og eigi hærri fjárhæð en 4.000.000 kr. eftir eðli og umfangi brots. Við
   ítrekað brot skal sekt eigi nema lægri fjárhæð en 800.000 kr. og eigi
   hærri fjárhæð en 8.000.000 kr., sömuleiðis eftir eðli og umfangi brots.
           Beita skal ákvæðum laga um sérstakt gjald vegna ólögmæts
   sjávarafla vegna brota gegn lögum þessum eftir því sem við á.]^2)

   ^1)[44]L. 82/1998, 195. gr.^2)[45]L. 57/1996, 27. gr.

                                  [20. gr. a.
           Sektir má jafnt gera lögaðila sem einstaklingi. Þrátt fyrir ákvæði
   1. mgr. 20. gr. má ákvarða lögaðila sekt þótt sök verði ekki sönnuð á
   fyrirsvarsmenn eða starfsmenn hans eða aðra þá einstaklinga sem í þágu
   hans starfa, enda hafi brotið orðið eða getað orðið til hagsbóta fyrir
   lögaðilann. Með sama skilorði má einnig gera lögaðila sekt ef
   fyrirsvarsmenn eða starfsmenn hans eða aðrir einstaklingar sem í þágu hans
   starfa hafa gerst sekir um brot.
           Tilraun og hlutdeild í brotum á lögum þessum er refsiverð eftir
   því sem segir í almennum hegningarlögum.]^1)

   ^1)[46]L. 57/1996, 28. gr.

                                  [20. gr. b.
           Mál út af brotum gegn lögum þessum skulu sæta meðferð opinberra
   mála.]^1)

   ^1)[47]L. 57/1996, 29. gr.

                                   V. kafli.
                                  Ýmis ákvæði.
                                    21. gr.
            ^1)

   ^1)[48]L. 79/1997, 21. gr.

                                    22. gr.


                                    23. gr.
           Lög þessi öðlast þegar gildi og koma til framkvæmda 1. janúar
   1991.

                            Ákvæði til bráðabirgða.
                                      [IX.
           Á tímabilinu 1. september 1994 til 31. desember 1995 skulu
   eftirfarandi takmarkanir gilda um framsal aflamarks til viðbótar þeim
   takmörkunum er um ræðir í 12. gr.
           Þegar meira en 15% af aflamarki því af einhverri tegund, sem
   úthlutað er til skips í upphafi fiskveiðiárs, hefur verið flutt frá
   skipinu er óheimilt á sama fiskveiðiári að flytja aflamark af sömu tegund
   til skipsins. Á sama hátt er óheimilt að flytja aflamark frá skipi þegar
   meira en sem svarar 15% af upphaflegu aflamarki skipsins af viðkomandi
   tegund hefur verið flutt til skipsins á fiskveiðiárinu. Flutningur milli
   skipa í eigu sömu útgerðar og jöfn skipti sæta ekki takmörkunum samkvæmt
   þessari málsgrein. Fiskistofu er heimilt að veita undanþágu frá banni við
   flutningi aflamarks frá skipi ef alvarlegar bilanir verða þess valdandi að
   veiðiheimildir þess nýtast ekki.
           Aldrei er heimilt að flytja aflamark milli skipa leiði slíkur
   flutningur til þess að veiðiheimildir þess skips sem flutt er til verði
   bersýnilega umfram veiðigetu þess.]^1)

   ^1)[49]L. 87/1994, brbákv.

                                      [X.
           Á fiskveiðiárunum 1995/1996 til og með 1998/1999 skal árlega
   ráðstafa 5.000 lestum af þorski til jöfnunar samkvæmt þessu ákvæði.
   Aflaheimildir þessar miðast við óslægðan fisk og skulu þær dregnar frá
   leyfðum heildarafla þorsks áður en honum er skipt á grundvelli
   aflahlutdeildar, sbr. 3. mgr. 7. gr.
           Aflaheimildum skv. 1. mgr. skal árlega úthlutað til þeirra skipa
   sem orðið hafa fyrir mestri skerðingu við úthlutun aflamarks frá
   fiskveiðiárinu 1991/1992 til þess fiskveiðiárs er úthlutunin varðar. Skal
   úthlutunin framkvæmd eftir að ákvörðun hefur verið tekin um ráðstöfun
   aflaheimilda skv. 9. gr. og miðast við að skerðing umfram tiltekin mörk
   skuli að fullu bætt, þó þannig að ekkert skip fái meira en 10 lestir af
   þorski, miðað við slægðan fisk, í sinn hlut árlega. Skip, sem leyfi hafa
   til fullvinnslu botnfiskafla um borð, sbr. [50]lög nr. 54/1992, skulu ekki
   njóta bóta samkvæmt þessu ákvæði.
           Ráðherra skal með reglugerð^1) kveða nánar á um úthlutun samkvæmt
   þessari grein. Skal hann m.a. kveða á um við hvaða tíma skuli miða
   aflahlutdeild. Þá er ráðherra heimilt að ákveða að litið skuli í heild á
   veiðiheimildir skipa í eigu sömu útgerðar varðandi bótaútreikning ef
   ástæða er til að ætla að reynt verði að hafa áhrif á bótaútreikning með
   millifærslu aflahlutdeildar milli skipa.
           Á fiskveiðiárinu 1994/1995 skal úthluta sérstaklega til jöfnunar
   þeim hluta aflahámarks vegna línutvöföldunar skv. 6. mgr. 10. gr. sem ekki
   nýttist við línuveiðar í nóvember til febrúar. Skal þessum aflaheimildum
   úthlutað í samræmi við reglur 2. og 3. mgr. þessa ákvæðis eftir því sem
   við á og skal í þeim efnum miða við aflahlutdeild einstakra skipa 1. maí
   1995.
           Við ráðstöfun aflaheimilda skv. 9. gr. á því tímabili sem um getur
   í 1. mgr. þessa ákvæðis er heimilt að taka mið af breytingum í aflamarki
   sem orðið hafa á lengra tímabili en milli fiskveiðiára.]^2)

   ^1)Rg. 446/1998.^2)[51]L. 83/1995, brbákv. I.

                                      [XI.
            ^1)]^2)

   ^1)[52]L. 144/1997, 2. gr.^2)[53]L. 83/1995, brbákv. II.

                                     [XII.
           Sjávarútvegsráðherra skal tafarlaust láta fara fram könnun á þeim
   kostum sem fyrir hendi eru til fjareftirlits með sjálfvirkum búnaði með
   fiskiskipum. Skal að því stefnt að kerfi er hafi virkt eftirlit með
   nýtingu sóknardaga báta sem krókaveiðar stunda verði komið á fyrir 1.
   febrúar 1996. Takist það ekki skal ráðherra með reglugerð kveða á um
   tilkynningarskyldu og eftirlit með þessum veiðum með öðrum hætti sem hann
   telur fullnægjandi.]^1)

   ^1)[54]L. 83/1995, brbákv. III.

                                     [XIII.
           Þrátt fyrir ákvæði 4. málsl. 3. mgr. 18. gr. skal við innheimtu
   gjaldsins í fyrsta sinn 1. september 1996 miða gjaldið við landaðan afla
   viðkomandi krókabáts á sex mánaða tímabili frá 1. febrúar til 31. júlí
   1996 og þann helming afla sem ekki telst til aflamarks við línuveiðar við
   afla landaðan í janúar og febrúar 1996 miðað við skráningu aflans í
   aflaupplýsingakerfi Fiskistofu.]^1)

   ^1)[55]L. 144/1995, 14. gr.

                                     [XIV.
           Heimild til að framselja þorskaflahámark krókabáts til annars
   krókabáts eða báta, með því skilyrði að allt hámarkið sé flutt af
   viðkomandi bát, veiðileyfi falli niður og rétti til endurnýjunar sé
   afsalað, skal taka þegar gildi. Enn fremur skal heimild 2. mgr. 6. gr. a
   er varðar sjóstangaveiðimót þegar taka gildi.]^1)

   ^1)[56]L. 105/1996, brbákv. I.

                                      [XV.
           Reikna skal sérstaka viðbótaraflahlutdeild til handa skipum sem
   stundað hafa línuveiðar á fiskveiðiárunum 1993/1994, 1994/1995 og
   1995/1996 í mánuðunum nóvember, desember, janúar og febrúar þar sem afli
   var aðeins að hálfu talinn til aflamarks skv. 6. mgr. 10. gr. Skal
   samanlögð viðbótaraflahlutdeild þessara skipa vera jöfn hlutfallinu milli
   30 af hundraði línuafla þeirra á þessum þremur árum í framangreindum
   mánuðum af þorski og ýsu og úthlutaðs heildaraflamarks af sömu tegundum á
   sömu árum að viðbættum samanlögðum hálfum línuafla í framangreindum
   mánuðum á sömu árum hins vegar. Skal aflahlutdeild allra skipa
   endurreiknuð að teknu tilliti til þessa.
           Viðbótaraflahlutdeild línuskipa af hvorri tegund skv. 1. mgr. skal
   skiptast milli þeirra í hlutfalli við þann afla af tegundinni sem ekki
   taldist til aflamarks vegna reglna um línutvöföldun á tveimur bestu af
   framangreindum þremur fiskveiðiárum.]^1)

   ^1)[57]L. 105/1996, brbákv. II.

                                     [XVI.
           Breytingar á skipum sem stunda veiðar með aflamarki og leyfi fengu
   til veiða í atvinnuskyni fyrir 1. janúar 1986 skulu heimilar, þrátt fyrir
   ákvæði 1. gr., hafi samningar þar um verið gerðir fyrir og skilað til
   Fiskistofu innan fjögurra vikna frá gildistöku laga þessara. Breytingum
   skal þá lokið í síðasta lagi innan 14 mánaða frá gildistöku laganna.
   Slíkar breytingar skulu ekki lagðar til grundvallar mati á stærð skips við
   endurnýjun skipsins síðar.]^1)

   ^1)[58]L. 133/1997, brbákv.

                                     [XVII.
           Þrátt fyrir ákvæði 2. mgr. 6. gr. um tímamörk vegna vals á
   veiðikerfi skal krókabátum, sem stunda veiðar í tiltekinn fjölda
   sóknardaga skv. 6.10. mgr. 6. gr., heimilt að endurskoða val sitt.
   Eigandi krókabáts skal tilkynna Fiskistofu um val sitt fyrir 1. febrúar
   1998. Þorskaflahámark þeirra báta sem þann kost velja og breytingar vegna
   endurvals á sameiginlegum hámarksþorskafla þeirra báta sem stunda veiðar
   með handfærum, eða handfærum og línu, skulu miðast við reiknað
   þorskaflahámark skv. [59]2. gr. laga nr. 83/1995.
           Á fiskveiðiárinu 1997/1998 skulu sóknardagar þeirra báta sem
   stunda veiðar með handfærum eingöngu, sbr. 9.10. mgr. 6. gr., vera 40 en
   fjöldi sóknardaga þeirra báta sem stunda veiðar með handfærum og línu,
   sbr. 7.8. mgr. 6. gr., vera 32.
           Hafi bátur sem velur þorskaflahámark skv. 1. mgr. þegar nýtt hluta
   af sóknardögum fiskveiðiársins 1997/1998 fyrir 1. desember 1997 skal
   reikna hvaða hlutfall fimmtungur af nýttum sóknardögum er af heildarfjölda
   leyfðra sóknardaga bátsins á fiskveiðiárinu 1997/1998 og skerða
   þorskaflahámark bátsins á fiskveiðiárinu 1997/1998 í sama hlutfalli. Hafi
   sóknardagar verið nýttir frá og með 1. desember 1997 skal reikna hvaða
   hlutfall þeir eru af heildarfjölda leyfðra sóknardaga bátsins á
   fiskveiðiárinu 1997/1998 og skerða þorskaflahámark bátsins á
   fiskveiðiárinu 1997/1998 í sama hlutfalli.]^1)

   ^1)[60]L. 144/1997, brbákv. I.

                                    [XVIII.
           Úthluta skal varanlega, samkvæmt reglum í 2. og 3. mgr., 500
   lestum af þorski, miðað við óslægðan fisk, sem úthlutað hefur verið árlega
   af Byggðastofnun fiskveiðiárin 1995/1996 og 1996/1997, sbr. ákvæði til
   bráðabirgða II í [61]lögum nr. 83/1995.
           Til krókabáta á þorskaflahámarki skal úthluta 180 lestum, miðað
   við óslægðan þorsk, til báta sem 1. september sl. voru gerðir út frá
   byggðarlögum sem Byggðastofnun úthlutaði til á síðasta fiskveiðiári.
   Úthlutað skal hlutfallslegri viðbót miðað við aflaheimildir 1. september
   1997, þó þannig að enginn bátur fái meira en 8 lestir í sinn hlut miðað
   við óslægðan þorsk. Ekki skal bætt umfram þau mörk að þorskaflahámark með
   bótum verði 80 lestir miðað við 1. september 1997.
           Til aflamarksbáta undir 10 brúttórúmlestum að stærð skal úthlutað
   320 lestum, miðað við óslægðan þorsk, til báta sem lönduðu sem samsvarar 6
   lestum eða meira í þorskígildum talið samtals á fiskveiðiárunum 1995/1996
   og 1996/1997. Úthluta skal hlutfallslega miðað við úthlutaðar
   aflaheimildir, í þorskígildum 1. september 1997, þó þannig að enginn bátur
   fái meira en 1,5 lestir í sinn hlut miðað við slægðan þorsk.]^1)

   ^1)[62]L. 144/1997, brbákv. II.

                                     [XIX.
           Sjávarútvegsráðherra skal fyrir lok fiskveiðiársins 1998/1999 láta
   kanna hvaða áhrif lögin hafi haft á íslenskan sjávarútveg, sérstaklega
   stöðu og möguleika einstaklingsútgerðarinnar. Skal ráðherra fyrir árslok
   1999 leggja fyrir Alþingi skýrslu þar sem niðurstöður könnunarinnar verði
   birtar.]^1)

   ^1)[63]L. 12/1998, brbákv. I.

                                      [XX.
           Ákvæði 1. tölul. 2. efnismgr. 1. gr. laga þessara gilda einnig um
   flutning aflamarks skipa innan sömu útgerðar ef skip hafa verið tekin á
   kaupleigu eða leigu og þeir samningar verið gerðir fyrir gildistöku laga
   þessara.]^1)

   ^1)[64]L. 12/1998, brbákv. II.

                                     [XXI.
           Sé aflahlutdeild fiskiskipa í eigu einstakra aðila, einstaklinga
   eða lögaðila, eða í eigu tengdra aðila við gildistöku laga þessara yfir
   þeim mörkum sem sett eru í 1., 2. eða 5. mgr. 1. gr. skal viðkomandi aðili
   þegar í stað senda Fiskistofu tilkynningu í samræmi við 1. mgr. 2. gr.
   Fiskistofa skal í samræmi við 2. mgr. 2. gr. tilkynna aðila hver
   umframaflahlutdeild hans er og gildir 2. mgr. 2. gr. um frest aðila til að
   ráðstafa umframaflahlutdeildinni og áhrif þess að umframaflahlutdeildinni
   er ekki ráðstafað innan tilskilins frests.]^1)

   ^1)[65]L. 27/1998, brbákv. I.

                                     [XXII.
           Sjávarútvegsráðherra skal að liðnum fimm árum frá gildistöku laga
   þessara leggja fyrir Alþingi skýrslu þar sem gerð er grein fyrir áhrifum
   þeirra á íslenskan sjávarútveg.]^1)

   ^1)[66]L. 27/1998, brbákv. II.

References

   Visible links
   1. http://www.althingi.is/dba-bin/lawformpr.pl?lnr=1990038
   2. file://1979041.html
   3. file:///altext/stjt/1996.105.html
   4. file://1997079.html#g21
   5. file:///altext/stjtnr.html#1988003?g4
   6. file:///altext/stjtnr.html#1988003?g10
   7. file:///altext/stjt/1996.007.html
   8. file:///altext/stjt/1998.049.html
   9. file:///altext/stjt/1997.133.html
  10. file:///altext/stjt/1995.083.html
  11. file:///altext/stjt/1995.083.html
  12. file:///altext/stjt/1995.083.html
  13. file:///altext/stjt/1997.144.html
  14. file:///altext/stjt/1998.049.html
  15. file:///altext/stjt/1996.105.html
  16. file:///altext/stjt/1996.105.html
  17. file:///altext/stjt/1996.105.html
  18. file:///altext/stjt/1994.087.html
  19. file://1992036.html
  20. file:///altext/stjt/1994.087.html
  21. file:///altext/stjt/1996.016.html
  22. file:///altext/stjt/1994.087.html
  23. file:///altext/stjt/1996.016.html
  24. file:///altext/stjt/1996.105.html
  25. file:///altext/stjt/1997.133.html
  26. file://1992036.html
  27. file://1996151.html#g5
  28. file:///altext/stjt/1998.027.html
  29. file:///altext/stjt/1998.027.html
  30. file:///altext/stjt/1998.012.html
  31. file://1992036.html
  32. file://1996057.html#g31
  33. file://1976081.html
  34. file://1992036.html
  35. file:///altext/stjt/1995.083.html
  36. file://1987042.html
  37. file:///altext/stjt/1994.087.html
  38. file:///altext/stjt/1992.001.html
  39. file:///altext/stjt/1995.144.html
  40. file:///altext/stjt/1995.144.html
  41. file:///altext/stjt/1995.144.html
  42. file:///altext/stjt/1994.087.html
  43. file://1996057.html
  44. file:///altext/stjt/1998.082.html
  45. file://1996057.html
  46. file://1996057.html
  47. file://1996057.html
  48. file://1997079.html#g21
  49. file:///altext/stjt/1994.087.html
  50. file://1992054.html
  51. file:///altext/stjt/1995.083.html
  52. file:///altext/stjt/1997.144.html
  53. file:///altext/stjt/1995.083.html
  54. file:///altext/stjt/1995.083.html
  55. file:///altext/stjt/1995.144.html
  56. file:///altext/stjt/1996.105.html
  57. file:///altext/stjt/1996.105.html
  58. file:///altext/stjt/1997.133.html
  59. file:///altext/stjt/1995.083.html
  60. file:///altext/stjt/1997.144.html
  61. file:///altext/stjt/1995.083.html
  62. file:///altext/stjt/1997.144.html
  63. file:///altext/stjt/1998.012.html
  64. file:///altext/stjt/1998.012.html
  65. file:///altext/stjt/1998.027.html
  66. file:///altext/stjt/1998.027.html
