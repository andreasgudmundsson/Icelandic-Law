                                    dálkum.

   --------------------------------------------------------------------------

                               Lög um loftferðir

                              1998 nr. 60 10. júní

   --------------------------------------------------------------------------

                            I. kafli. Almenn ákvæði.
1. gr. Lög þessi gilda á íslensku yfirráðasvæði og um borð í íslenskum loftförum
  hvar sem þau eru stödd, nema samningar við önnur ríki eða lög þess ríkis er
                       loftfarið fer um leiði til annars.
Samgönguráðherra ákveður^1) að hve miklu leyti reglur settar samkvæmt heimild í
                lögum þessum gildi utan íslensks yfirráðasvæðis.
                         ^1)Augl. 55/1992, sbr. 206/1996.
  2. gr. Loftfar samkvæmt lögum þessum telst sérhvert tæki sem haldist getur á
  flugi vegna verkana loftsins, annarra en loftpúðaáhrifa við yfirborð jarðar.
    Samgönguráðherra er heimilt að setja reglur um tæki sem ætluð eru til að
                    hreyfast um loftið en eru eigi loftför.
Ráðherra getur undanþegið ákvæðum laga þessara eða sett sérreglur um loftför sem
    ekki hafa stjórnanda innan borðs, eru ekki knúin hreyfli eða eru annars
                              sérstakrar tegundar.
  3. gr. Loftfari er aðeins heimil ferð um íslenskt yfirráðasvæði að uppfylltu
                      einhverju af eftirfarandi skilyrðum:
                          a. Það hafi íslenskt þjóðerni.
    b. Það hafi þjóðerni ríkis sem hefur með sáttmála verið veittur réttur til
                      loftferða um íslenskt yfirráðasvæði.
       c. Það hafi sérstaka heimild samgönguráðherra til ferðar um íslenskt
yfirráðasvæði. Slík leyfi má binda þeim skilyrðum sem nauðsynleg teljast og eru
                        þau afturkallanleg án fyrirvara.
      4. gr. Þegar brýna nauðsyn ber til, svo sem vegna almannaöryggis eða
allsherjarreglu, getur samgönguráðherra takmarkað eða bannað loftferðir almennt
                    eða um hluta af íslensku yfirráðasvæði.
     Flugmálastjórn er heimilt að banna flug yfir hljóðhraða innan íslensks
                                yfirráðasvæðis.

                          II. kafli. Stjórn flugmála.
              5. gr. Samgönguráðherra fer með yfirstjórn flugmála.
6. gr. Flugmálastjórn Íslands er sérstök stofnun undir stjórn flugmálastjóra sem
        fer með framkvæmdarvald samkvæmt lögum þessum og öðrum lögum og
              stjórnvaldsreglum sem settar eru á sviði loftferða.
   Samgönguráðherra skipar flugmálastjóra til fimm ára í senn. Ráðherra ræður
       framkvæmdastjóra einstakra sviða stofnunarinnar að fenginni umsögn
     flugmálastjóra. Flugmálastjóri ræður annað starfsfólk stofnunarinnar.
    Nánar skal kveðið á um hlutverk Flugmálastjórnar Íslands með reglugerð.
 7. gr. Flugmálastjórn skal heimilt með samþykki samgönguráðherra að stofna og
eiga aðild að fyrirtækjum sem eru hlutafélög, önnur félög með takmarkaðri ábyrgð
 eða sjálfseignarstofnanir með það að markmiði að vinna að rannsókn og þróun á
         starfssviði stofnunarinnar og hagnýta niðurstöður þess starfs.
  Enn fremur er Flugmálastjórn heimilt með samþykki samgönguráðherra að stofna
        hlutafélag til að markaðsfæra og selja þjónustu stofnunarinnar.
  Þá skal Flugmálastjórn heimilt, að fengnu samþykki samgönguráðherra, að eiga
aðild að fyrirtækjum sem eru hlutafélög, önnur félög með takmarkaðri ábyrgð eða
 sjálfseignarstofnanir og fela þeim að annast framkvæmd og rekstur á einstökum
þjónustuþáttum á starfssviði stofnunarinnar, enda sé slíku félagi eða fyrirtæki
                      gagngert komið á fót í þessu skyni.
Fjárveitingar samkvæmt þessari grein skulu vera samkvæmt heimild í fjárlögum og
                                flugmálaáætlun.
8. gr. Flugráð er skipað fimm mönnum og jafnmörgum til vara. Varamenn taka sæti
                             í forföllum aðalmanna.
     Alþingi kýs hlutfallskosningu þrjá menn í ráðið og jafnmarga til vara.
 Samgönguráðherra skipar tvo og jafnmarga til vara með sérþekkingu á flugmálum.
   Fulltrúar skipaðir af samgönguráðherra skulu vera formaður og varaformaður
                                   flugráðs.
  Skipunartími flugráðs skal vera fjögur ár, en skipunartími ráðherraskipaðra
    fulltrúa skal þó takmarkaður við embættistíma þess ráðherra sem skipar.
Flugráð skal vera samgönguráðherra og flugmálastjóra til ráðuneytis um flugmál.
            Verkefni flugráðs við stjórn flugmála eru eftirfarandi:
           a. Stefnumótun í flugmálum, innan lands og í millilandaflugi.
          b. Framkvæmdaverkefni og gerð flugmálaáætlunar lögum samkvæmt.
                     c. Fjárlagatillögur og rekstraráætlanir.
                              d. Gjaldskrártillögur.
                            e. Reglugerðir um flugmál.
   f. Málefni sem samgönguráðherra eða Alþingi sendir flugráði til umfjöllunar.
    g. Mál sem flugmálastjóri eða einstakir flugráðsmenn óska að fjallað verði
                                      um.
  Flugmálastjóri situr fundi ráðsins með málfrelsi og tillögurétti ásamt þeim
 starfsmönnum Flugmálastjórnar sem hann telur ástæðu til eða ráðið óskar eftir.
            Nánar skal kveðið á um hlutverk flugráðs með reglugerð.

                      III. kafli. Skrá um íslensk loftför.
    9. gr. Flugmálastjórn skal halda skrá um íslensk loftför, loftfaraskrá.
   Hafi loftfar verið skráð samkvæmt ákvæðum laga þessara hlýtur það íslenskt
þjóðerni og Flugmálastjórn gefur út númerað þjóðernis- og skrásetningarskírteini
  handa loftfarinu. Loftfarið hefur íslenskt þjóðerni meðan skírteinið heldur
                                  gildi sínu.
       Þegar loftfar er skráð skal merkja það íslensku þjóðernismerki og
skrásetningarmerki og gefa því skrásetningarnúmer. Þjóðernis- og skráningarmerki
 skal loftfarið bera meðan skrásetning þess er í gildi. Skrásetningarnúmeri má
                                  ekki breyta.
    Um skrásetningu réttinda í loftförum gilda sérstök lög. Sýslumaðurinn í
               Reykjavík annast framkvæmd þeirrar réttindaskrár.
  Flugmálastjórn skal tilkynna skrásetjara réttinda í loftförum svo fljótt sem
               verða má allar breytingar er verða á loftfaraskrá.
 10. gr. Heimilt skal að skrásetja hér á landi loftfar sem er í eigu íslenskra
   ríkisborgara er eiga lögheimili hérlendis eða íslenskra lögaðila sem eiga
   heimili hér á landi. Réttur til skrásetningar loftfars er þó háður því að
  fullnægt sé skilyrðum laga um fjárfestingu erlendra aðila í atvinnurekstri.
Þó er heimilt að skrá á Íslandi loftfar sem íslenskum flugrekanda er heimilt að
nota í rekstri sínum ef það er í eigu einstaklinga eða lögaðila með ríkisfang og
          heimilisfesti í öðru aðildarríki á Evrópska efnahagssvæðinu.
   Flugmálastjórn getur heimilað skráningu loftfars hér á landi þótt eigi sé
fullnægt skilyrðum 1. og 2. mgr., enda sé loftfarið í umráðum íslensks aðila og
                    sérstakar ástæður mæli með slíku leyfi.
11. gr. Loftfar, sem skrásett er erlendis, verður eigi skráð hér á landi fyrr en
                   það hefur verið strikað af erlendri skrá.
   Ef á loftfari hvíla skráð réttindi sem meta skal gild hér á landi samkvæmt
   samningi við erlent ríki verður loftfarið eigi tekið á íslenska skrá, nema
rétthöfum hafi verið gerð full skil, þeir samþykki flutninginn eða réttindin séu
                        niður fallin við nauðungarsölu.
    12. gr. Loftfar skal eigi skrásetja, nema það hafi tegundarskírteini sem
   Flugmálastjórn hefur gefið út eða metið gilt eða annars konar vottorð sem
                       Flugmálastjórn metur fullnægjandi.
Heimilt er ráðherra að setja sérreglur um loftför án tegundarskírteina, svo sem
      heimasmíðuð loftför, og um skráningu slíkra loftfara með reglugerð.
 13. gr. Skrásetja skal loftfar samkvæmt skriflegri umsókn eiganda þess. Umsókn
skal geyma skýrslur sem nauðsynlegar eru til skrásetningar og henni skulu fylgja
 skilríki fyrir því að umsækjandi sé eigandi loftfarsins, hvenær og af hverjum
   það er smíðað og svo að skilyrðum 10.12. gr. sé fullnægt. Ef eignarréttur
   umsækjanda er bundinn skilyrðum eða takmörkunum sem geta leitt til þess að
       eignarrétturinn flytjist til annars aðila skal geta þess í umsókn.
14. gr. Ef skilyrði eru til skrásetningar að dómi Flugmálastjórnar skrásetur hún
             loftfar og lætur því í té skrásetningarmerki og númer.
                               Á skrá skal setja:
       a. þjóðernismerki, skrásetningarmerki og skrásetningarnúmer loftfars,
    b. nauðsynlega skýrslu um annað það er einkennir loftfar, svo sem tegund og
        gerð loftfars, verksmiðjunúmer á skrokk og hreyflum og smíðaár,
    c. skýrslu um eiganda, nafn hans, heimili og eignartöku hans á loftfari og,
        sé því að skipta, skilyrði og hömlur sem greindar eru í 13. gr.,
                 d. hver er umráðandi ef hann er annar en eigandi,
                            e. dag og ár skrásetningar,
                f. aðrar skýrslur eftir ákvörðun Flugmálastjórnar.
  15. gr. Ef eigendaskipti verða á loftfari eftir skrásetningu, að nokkru eða
 öllu, eigandi þess breytir þjóðerni sínu eða gerð er breyting á loftfarinu sem
  máli skiptir um kennsl á því skal eigandi tafarlaust tilkynna Flugmálastjórn
 breytinguna og leggja fram nauðsynlegar skýrslur og skilríki. Á sama hátt skal
         fara með þegar eigandi fullnægir eigi lengur skilyrðum 10. gr.
  Verði eigendaskipti að loftfari að nokkru eða öllu leyti með samningi hvílir
  tilkynningarskylda einnig á afsalsgjafa. Fari eigendaskipti á loftfari fram
fyrir nauðungarsölu, gjaldþrot eða opinber skipti hvílir slík skylda á þeim sem
                          gefur út afsal og kaupanda.
 Flugmálastjórn skal skrá breytingu og gæta ákvæða 13. og 14. gr. eftir því sem
                                   þörf er á.
                   16. gr. Loftfar skal strika af skrá þegar:
                          a. skráður eigandi krefst þess,
   b. skilyrðum 10. gr. er eigi lengur fullnægt, enda veiti Flugmálastjórn eigi
                   leyfi til að skráning loftfarsins haldist,
                   c. loftfar er rifið eða það hefur eyðilagst,
   d. loftfar er horfið; loftfar telst horfið þegar liðnir eru þrír mánuðir frá
       því að síðasta flug hófst og eigi er vitað að það sé enn óskaddað.
Hafi eitthvert þeirra tilvika fyrir borið sem nefnd eru í bd-liðum 1. mgr. skal
  eigandi loftfars tafarlaust tilkynna það skráningaryfirvöldum, enda hafi það
                       eigi þegar verið gert skv. 15. gr.
Hafi loftfar eigi haft gilt lofthæfisskírteini í þrjú ár má strika það af skrá,
     enda afli eigandi eigi slíks skírteinis áður en liðinn er frestur sem
                       skrásetningaryfirvöld setja honum.
Ef skráð eru réttindi í loftfari skal ekki fella það niður af loftfaraskrá, nema
                             rétthafi samþykki það.
  17. gr. Ef skráð loftfar er selt gegn afborgun og eignarréttarfyrirvara eða
    samningur gerður um kaup- eða fjármögnunarleigu skal tilkynna samninginn
  tafarlaust til Flugmálastjórnar. Tilkynningarskylda hvílir bæði á eiganda og
                                   umráðanda.
      Flugmálastjórn skal skrá málavexti og fá afrit viðkomandi samninga.
 Ef loftfar, sem skráð er hér á landi, er látið í forræði leigutaka, eða annars
sem notar það á eigin kostnað, er leigutaka eða þeim sem notar það skylt að afla
                samþykkis Flugmálastjórnar áður en notkun hefst.
 18. gr. Ef loftfar er fellt niður af skrá skal eigandi þess, eða fyrri eigandi
sé það komið í eigu erlends aðila, tafarlaust senda Flugmálastjórn þjóðernis- og
                            skrásetningarskírteinið.
Ef færð er í skrána einhver breyting á þeim atriðum sem getur í skírteininu skal
eigandinn án tafar senda Flugmálastjórn skírteinið og skráir hún breytingarnar á
              skírteinið eða gefur út nýtt skírteini í stað hins.
  19. gr. Í íslensku loftfari, sem er í flugferðum samkvæmt lögum þessum, skal
                                     vera:
                       a. staðfesting á þjóðernisskráningu,
                            b. gilt lofthæfisskírteini,
    c. gilt leyfisbréf fyrir hvern flugliða sem skylt er að beri skírteini við
                                  starf sitt,
                                d. loftferðadagbók,
                              e. talstöðvarskírteini,
    f. farþegalisti, ef loftfarið flytur farþega í flugi milli landa, og skulu
 þar greind nöfn þeirra, flugvöllur þar sem þeir eru teknir og flugvöllur sá er
 þeir ætla til; farþegalisti skal jafnframt liggja frammi í brottfararflughöfn,
                    og gildir það einnig um innanlandsflug,
    g. farmskírteini og sundurliðuð skýrsla um farm, ef það flytur farm í flugi
                                  milli landa.
Í erlendu loftfari á íslensku yfirráðasvæði skulu vera samsvarandi skilríki frá
   viðkomandi erlendu ríki eða ríkjum sem rétt hafa til flugferða um íslenskt
                                 yfirráðasvæði.
Sá sem hagsmuna hefur að gæta að lögum hefur rétt til að kynna sér efni dagbóka
                           og annarra loftfarsskjala.
   Ef ekki er öðruvísi mælt í sérstökum lögum setur Flugmálastjórn reglur um
dagbækur og önnur loftfarsskjöl, vist þeirra í loftfari og, ef þurfa þykir, gerð
                           þeirra, ritun og geymslu.

                            IV. kafli. Lofthæfi.^1)
             ^1)Rg. 443/1976, sbr. 433/1979 og 478/1982. Rg. 281/1980.
   20. gr. Loftfar, sem notað er til loftferða eftir lögum þessum, skal vera
                                   lofthæft.
     Loftfar er einungis lofthæft ef það fullnægir eftirfarandi skilyrðum:
     a. það er hannað samkvæmt viðeigandi stöðlum og hefur skírteini er vottar
                                     slíkt,
   b. það er framleitt af viðurkenndum framleiðanda; heimilt er þó að sérreglur
                  gildi um heimasmíðuð loftför, sbr. 12. gr.,
   c. viðhald þess og reglubundið eftirlit er í samræmi við reglur og fyrirmæli
      flugmálayfirvalda um stjórnun á viðhaldi þess og notkun viðurkenndra
    viðhaldsstöðva, grannskoðun, viðgerðir, breytingar og ísetningu búnaðar,
    d. það uppfyllir stjórnvaldskröfur um mengunarvarnir, m.a. vegna hávaða og
                                  útblásturs,
   e. loftfarið, áhöfn þess og farþegar eru vátryggð á fullnægjandi hátt svo sem
                         fyrir er mælt í lögum þessum.
  21. gr. Flugmálastjórn hefur eftirlit með því að loftför, sem notuð eru til
  loftferða eftir lögum þessum, séu lofthæf og framkvæmir úttektir og skoðanir
                           eftir því sem þörf krefur.
   Flugmálastjórn er heimilt að láta íslenskan eða erlendan aðila eða erlent
  stjórnvald, sem hún velur og til þess er hæft, framkvæma skoðun og eftirlit.
22. gr. Ef sannreynt er með skoðun eða á annan hátt að loftfar sé lofthæft gefur
Flugmálastjórn út lofthæfisskírteini handa loftfarinu. Gefa má út skírteini til
  tiltekins tíma og má takmarka það við loftferðir tiltekinnar tegundar eða á
                                tilteknu svæði.
 Flugmálastjórn getur kveðið svo á að taka skuli upp í skírteinið eða sérstakt
skjal, sem fylgir skírteininu, leiðbeiningar um notkun loftfarsins, enda teljist
                það þá lofthæft þegar leiðbeiningunum er fylgt.
 23. gr. Íslenskt loftfar, sem notað er til loftferða eftir lögum þessum, skal
 til sönnunar um lofthæfi sitt hafa lofthæfisskírteini um borð sem er gefið út
                        eða staðfest af Flugmálastjórn.
Erlent loftfar í loftferðum um íslenskt yfirráðasvæði skal annaðhvort hafa slíkt
skírteini eða lofthæfisskírteini sem gefið hefur verið út eða staðfest í erlendu
  ríki sem samið hefur verið við um viðurkenningu þess háttar skírteinis hér á
                                     landi.
                    24. gr. Lofthæfisskírteini verður ógilt:
      a. þegar ekki er fylgt skyldubundinni viðhaldsstjórnun eða skyldubundið
                 viðhald hefur ekki verið framkvæmt á loftfari,
      b. þegar gerð hefur verið óheimil breyting á loftfari eða búnaði þess,
    c. þegar loftfar eða búnaður þess hefur orðið fyrir spjöllum sem einsýnt er
                        að máli skipta um lofthæfi þess,
                 d. þegar lögskyldar vátryggingar falla úr gildi.
Verði skírteini ógilt getur Flugmálastjórn krafist afhendingar þess. Ógildingin
         helst uns bætt hefur verið úr ágöllum þeim sem um er að ræða.
     25. gr. Ákvæði 22. og 24. gr. um íslenskt lofthæfisskírteini skulu með
     tilsvarandi hætti eiga við um staðfestingu Flugmálastjórnar á erlendu
    lofthæfisskírteini og um endurnýjun og ógildingu slíkrar staðfestingar.
  26. gr. Umráðanda loftfars samkvæmt loftfaraskrá, sem notað er til loftferða
   samkvæmt lögum þessum, ber skylda til að sjá svo um að loftfar í notkun sé
      lofthæft og ber hann ábyrgð á að því fylgi gilt lofthæfisskírteini.
   Ef eitthvað ber við sem máli skiptir um lofthæfi skal skráður umráðandi í
loftfaraskrá eða flugstjóri loftfars tilkynna Flugmálastjórn það svo fljótt sem
verða má og veita henni alla vitneskju sem nauðsynleg er við framkvæmd eftirlits
                                með lofthæfinu.
   Flugmálastjórn skal heimilt að veita undanþágur frá ákvæðum þessa kafla og
reglum settum samkvæmt þeim þegar nauðsynlegt þykir að prófa kosti loftfars eða
                        aðrar sérstakar ástæður eru til.
 27. gr. Flugmálastjórn, svo og aðila þeim eða yfirvaldi er getur í 2. mgr. 21.
gr. og Flugmálastjórn hefur samþykkt, er heimill aðgangur að hverju því loftfari
  sem notað er til loftferða eftir lögum þessum. Nefndum aðilum er heimilt að
    framkvæma hverja þá rannsókn á loftfarinu og búnaði þess sem þeir telja
  nauðsynlega við skoðun og eftirlit. Sömu aðilum er í þessu skyni heimilt að
  krefja umráðanda samkvæmt loftfaraskrá, flugstjóra og áhöfn loftfars þeirrar
aðstoðar sem þörf er á. Þeim er þannig heimilt að krefjast þess að loftfarið sé
  haft tiltækt til skoðunar, það affermt og prófflug og önnur próf framkvæmd.
Heimild þessi tekur jafnframt til erlendra loftfara sem eiga viðdvöl á Íslandi.
 Rannsókn samkvæmt þessari grein skal framkvæma með þeirri nærgætni sem kostur
                                      er.
  28. gr. Flugmálastjórn getur ákveðið^1) að smíði loftfara, búnaðar, tækja og
varahluta þeirra og nánar tiltekin störf við viðhald, viðgerðir og breytingar á
loftförum, búnaði, tækjum og varahlutum þeirra skuli einungis falin viðurkenndum
                       viðhaldsaðilum eða framleiðendum.
                                ^1)Augl. 477/1994.

                             V. kafli. Flugverjar.
29. gr. Hvert það loftfar sem notað er til loftferða samkvæmt lögum þessum skal
  skipað áhöfn í samræmi við fyrirmæli stjórnvalda. Í áhöfn eru starfsmenn sem
gegna starfi um borð í loftfari meðan á fartíma stendur, enda telst starf þeirra
 nauðsynlegt fyrir örugga starfrækslu loftfarsins eða fyrir öryggi farþeganna.
Skráður umráðandi samkvæmt loftfaraskrá og flugstjóri loftfars ábyrgjast að það
                           sé réttilega skipað áhöfn.
 30. gr. Umráðandi loftfars er ábyrgur fyrir því að ákvæði um áhöfn séu haldin.
 Flugmálastjórn hefur eftirlit með því að ákvæði um áhöfn séu haldin. Henni er
 heimilt að láta íslenskan eða erlendan aðila eða erlent yfirvald, sem til þess
            er hæft samkvæmt íslenskum lögum, framkvæma eftirlitið.
 31. gr. Samgönguráðherra ákveður með reglugerð hvaða skilyrðum flugliðar er í
loftfari starfa skuli fullnægja um ríkisfang, aldur, líkamlegt og andlegt hæfi,
   reglusemi, menntun og þjálfun. Hann ákveður jafnframt með reglugerð hvaða
 flugverjar skuli bera skírteini því til staðfestu að þeir fullnægi skilyrðunum
                           og nefnast þeir flugliðar.
32. gr. Flugmálastjórn gefur út skírteini flugliða, enda sanni sá er í hlut á að
                 hann fullnægi skilyrðum til að rækja starfann.
Skírteini má binda við loftferðir loftfara tiltekinnar tegundar eða loftferðir á
                                tilteknu svæði.
Skírteini skal gefa út í samræmi við reglugerð sem samgönguráðherra setur, enda
    fullnægi handhafi þess lögmæltum skilyrðum til starfans. Um staðfestingu
             erlendra skírteina skal fara samkvæmt sömu reglugerð.
Heimilt er Flugmálastjórn að synja þeim manni skírteinis sem dæmdur hefur verið
   fyrir refsiverða hegðun sem veitir ástæðu til að ætla að hann misfari með
                  skírteinið, enda hafi brot varðað fangelsi.
  33. gr. Flugmálastjórn er heimilt að synja um viðurkenningu á skírteini sem
  annað ríki hefur veitt íslenskum ríkisborgara, að því er tekur til loftferða
   yfir íslensku yfirráðasvæði, ef ekki leiðir annað af milliríkjasamningum.
34. gr. Hafi maður skírteini, sem Flugmálastjórn hefur gefið út eða metið gilt,
skal hann svo fljótt sem verða má tilkynna henni atriði sem máli skipta er meta
 skal hvort hann fullnægir áfram skilyrðum til starfans. Honum er skylt hvenær
    sem er að gangast undir þá rannsókn og þau próf sem Flugmálastjórn telur
                                  nauðsynleg.
 Verði læknir þess vís að flugliði er haldinn slíkri heilsubilun að hætta stafi
      af starfa hans í loftfari ber lækninum að vara hann við og tilkynna
                         Flugmálastjórn vitneskju sína.
  Flugmálastjórn getur hvenær sem er fellt skírteini úr gildi ef hún telur að
  skírteinishafi fullnægi ekki lengur skilyrðum til þess starfs sem skírteinið
 varðar. Að jafnaði skal skírteinið þá fyrst fellt úr gildi um stundarsakir eða
          þar til útkljáð er hvort það skuli endanlega fellt úr gildi.
 35. gr. Flugmálastjórn er heimilt að leyfa að loftfar sé notað til loftferða í
æfingarskyni eða annars séu sérstakar ástæður til þótt það sé eigi skipað áhöfn
                         samkvæmt ákvæðum þessa kafla.
   36. gr. Flugverji skal hlýða skipunum yfirmanna sinna í starfa sínum, vera
 umhyggjusamur um loftfar, menn og varning sem í því eru og rækja starfsskyldur
                             sínar af samviskusemi.
   37. gr. Enginn flugverji eða annar starfsmaður má hafa með hendi starfa í
loftfari, vera við stjórn loftfars, stjórna loftferðum eða veita öryggisþjónustu
vegna loftferða sé hann vegna neyslu áfengis, örvandi eða deyfandi lyfja, vegna
 sjúkdóms eða þreytu eða annarrar líkrar orsakar óhæfur til að rækja starfann á
                               tryggilegan hátt.
  Nú er vínandamagn í blóði yfir 0,2 eða áfengi í líkama sem leitt getur til
 slíks vínandamagns í blóði og telst hlutaðeigandi þá undir áhrifum áfengis og
 ekki hæfur til þess starfa sem getur í 1. mgr. Það leysir ekki undan sök þótt
                  maður haldi vínandamagn í blóði sínu minna.
 Enginn þeirra sem hér um ræðir má neyta áfengis síðustu átta klukkustundirnar
   áður en störf eru hafin né heldur meðan verið er að starfi. Varðar það að
jafnaði skírteinismissi, ekki skemur en í þrjá mánuði en fyrir fullt og allt ef
sakir eru miklar eða brot ítrekað. Þá mega þeir ekki neyta áfengis, örvandi eða
   deyfandi lyfja næstu sex klukkustundir eftir að vinnu lauk, enda hafi þeir
ástæðu til að ætla að atferli þeirra við starfann sæti rannsókn. Lögreglumönnum
     er heimilt þegar rökstudd ástæða er til að flytja aðila til læknis til
rannsóknar, þar á meðal til blóð- og þvagrannsóknar, og er honum skylt að hlýta
                          nauðsynlegri meðferð læknis.
 Samgönguráðherra er heimilt að setja í reglugerð ákvæði um lágmarkshvíldartíma
               með það að markmiði að tryggja fyllsta flugöryggi.
 38. gr. Ef flugverji veikist eða slasast fjarri heimili sínu og fjarvistin er
  vegna starfs hans ber vinnuveitanda að greiða allan kostnað við læknishjálp,
             sjúkrahúsvist og flutning sjúklings til heimilis hans.
39. gr. Samgönguráðherra kveður á um að hve miklu leyti ákvæði þessa kafla skuli
              taka til erlends loftfars á íslensku yfirráðasvæði.
  40. gr. Flugstjóri skal vera í hverju því íslensku loftfari sem notað er til
                        loftferða samkvæmt lögum þessum.
                    Flugstjóri hefur æðsta vald í loftfari.
41. gr. Flugstjóri sér um að loftfar hafi ferðbundið lofthæfi og sé tilhlýðilega
búið, skipað áhöfn og fermt, og að flug sé að öðru leyti undirbúið og framkvæmt
                           samkvæmt gildandi reglum.
Flugstjóri skal tilkynna^1) Flugmálastjórn um atriði sem máli skipta um lofthæfi
  og láta henni í té skýrslur sem nauðsynlegar eru við framkvæmd eftirlits með
   lofthæfinu. Honum er skylt samkvæmt reglum er Flugmálastjórn setur að gefa
 Flugmálastjórn skýrslur um atriði sem máli skipta þegar meta skal starfshæfni
                                   flugverja.
                                 ^1)Rg. 126/1998.
  42. gr. Flugstjóri hefur undir sinni forsjá loftfar, áhöfn, farþega og farm.
     Honum er heimilt, þegar hann telur nauðsyn til, að setja flugverja um
     stundarsakir til annarrar þjónustu en þeirrar sem þeir eru ráðnir til.
  Farþegum er skylt að fara eftir þeim fyrirmælum sem flugstjóri setur um góða
                          hegðun og reglu í loftfari.
  Flugstjóra er heimilt, þegar nauðsyn ber til, að synja viðtöku í loftfar eða
           vísa úr því flugverjum, farþegum eða varningi og farangri.
 43. gr. Flugstjóra er heimilt að þröngva mönnum með valdi til hlýðni við sig,
  enda sé það nauðsynlegt til að halda uppi góðri hegðun og reglu í loftfari.
  Ef loftfar er í hættu statt eða annars konar neyðarástand er fyrir hendi er
flugstjóra heimilt að beita hverri þeirri aðferð sem nauðsynleg er til að koma á
  reglu og hlýðni. Hverjum flugverja er skylt, án þess að á hann sé skorað, að
                            veita flugstjóra aðstoð.
Ef manni, sem neitar að hlýða, er veittur áverki getur hann einungis komið fram
  ábyrgð af þeim sökum að harðari aðferðum hafi verið beitt en ástæða var til.
  44. gr. Ef stórfellt lögbrot er framið í loftfari ber flugstjóra að gera þær
ráðstafanir sem hann getur og nauðsynlegar eru til að afla réttrar vitneskju um
                   málið og sem eigi má að meinalausu fresta.
Flugstjóri skal, svo sem kostur er, sjá um að hinn grunaði komist eigi undan og
er flugstjóra heimilt, ef nauðsyn ber til, að setja hann í gæslu uns hann verður
      afhentur lögreglu á Íslandi eða yfirvöldum er í hlut eiga erlendis.
Flugstjóra er heimilt að taka í sína umsjá hluti sem ætla má að séu sönnunargögn
                uns þeir verða afhentir lögreglu eða yfirvöldum.
 45. gr. Flugstjóri ber ábyrgð á að lögmæltar dagbækur og önnur flugskjöl séu í
         loftfari og að skráð sé í bækur þessar og skjöl svo sem lög og
                       stjórnvaldsfyrirmæli segja til um.
 46. gr. Lendi loftfar í háska skal flugstjóri gera allt sem honum er unnt til
   bjargar loftfari, mönnum og varningi sem í því eru. Ef nauðsyn ber til að
   yfirgefa loftfarið skal hann eftir megni sjá um að flugskjölum sé komið á
                                 óhultan stað.
  47. gr. Verði flugslys sem af hlýst mannslát, stórfelld meiðsl á mönnum eða
   stórfelld spjöll á loftfari eða eignum utan þess ber flugstjóra eða öðrum
  flugverjum tafarlaust að sjá um að rannsóknarnefnd flugslysa sé tilkynnt um
   slysið og gefa síðan skýrslu um það svo fljótt er verða má. Sama gildir ef
   alvarleg hætta á slíku slysi hefur vofað yfir eða eitthvað hefur gerst sem
      bendir til þess að meiri háttar löstur sé á loftfari, flugvelli eða
                     flugleiðsögubúnaði eða rekstri þeirra.
Ef flugstjóra er eigi unnt að gefa hina lögmæltu tilkynningu eða skýrslu hvílir
          skylda til þess á skráðum umráðanda loftfars í loftfaraskrá.
Samgönguráðherra er heimilt að setja nánari reglur um þessa tilkynningarskyldu,
    að ákveða að skylda þessi taki til fleiri flugverja en flugstjóra eða að
              tilkynna skuli fleirum en rannsóknarnefnd flugslysa.

                   VI. kafli. Vinnuumhverfi áhafna loftfara.
  48. gr. Ákvæði þessa kafla gilda um alla starfsemi sem áhöfn loftfars vinnur
                               fyrir flugrekanda.
 Flugrekandi er sá sem fengið hefur leyfi til loftferðastarfsemi í samræmi við
                              ákvæði laga þessara.
                   Með ákvæðum þessa kafla er leitast við að:
                 a. tryggja öruggt og heilsusamlegt vinnuumhverfi,
     b. tryggja að flugrekendur og áhafnir geti í sameiningu leyst öryggis- og
                    heilbrigðisvandamál um borð í loftförum.
 49. gr. Flugrekandi skal stuðla að góðum aðbúnaði, hollustuháttum og öryggi um
 borð í loftförum og að virkt eftirlit sé með því að vinnuumhverfi þar fullnægi
                                 settum kröfum.
   50. gr. Hjá flugrekanda, þar sem starfa einn til fjórir flugverjar, skulu
     úrbætur á vinnuumhverfi gerðar í nánu samstarfi flugrekanda og áhafna.
   51. gr. Hjá flugrekanda, þar sem starfa fimm flugverjar eða fleiri, skulu
 starfsmenn tilnefna einn öryggistrúnaðarmann fyrir hverja tegund loftfara eða
    annað afmarkað vinnusvæði til að vera fulltrúi þeirra í málum sem varða
                       vinnuumhverfi um borð í loftförum.
    Atvinnurekandi ber kostnað af starfi öryggistrúnaðarmanns og bætir honum
                     tekjutap sem af því kann að hljótast.
 Öryggistrúnaðarmenn njóta þeirrar verndar sem ákveðin er í [2]11. gr. laga nr.
                    80/1938, um stéttarfélög og vinnudeilur.
52. gr. Hjá flugrekanda, þar sem starfa fimm flugverjar eða fleiri, skal stofna
                                 öryggisnefnd.
Í öryggisnefnd skulu eiga sæti tveir fulltrúar flugverja, þar af annar fulltrúi
                   flugliða, og tveir fulltrúar flugrekanda.
   Öryggisnefndin skipuleggur aðgerðir varðandi bætt vinnuumhverfi um borð í
             loftförum og annast fræðslu starfsmanna um þessi efni.
  53. gr. Þegar starfsmenn Flugmálastjórnar koma í eftirlitsferðir í fyrirtæki
  skulu þeir hafa samband við hlutaðeigandi öryggistrúnaðarmann og fulltrúa í
öryggisnefnd. Þeim aðilum skal auðvelda, svo sem kostur er, að leggja mál fyrir
                                Flugmálastjórn.
 54. gr. Flugmálastjórn setur nánari reglur um skipulag og framkvæmd ráðstafana
     er miða að auknu öryggi og bættum aðbúnaði og hollustuháttum um borð í
  loftförum. Þar má nefna reglur um stofnun samstarfshópa og öryggisnefnda, um
verkefni þeirra og um daglega stjórn þeirrar starfsemi er lýtur að auknu öryggi
                            og bættu vinnuumhverfi.
                 55. gr. Flugmálastjórn skipar vinnuverndarráð.
                          Verkefni ráðsins skal vera:
   a. að vera ráðgefandi fyrir flugmálastjóra í málum varðandi vinnuumhverfi um
                               borð í loftförum,
    b. að gera tillögur og veita umsagnir um nýjar reglur eða breytingu á eldri
                  reglum um vinnuumhverfi um borð í loftförum,
   c. að fjalla um einstök mál sem ráðherra eða flugmálastjóri leggur fyrir það
       og eiga frumkvæði að málum sem hafa áhrif á vinnuumhverfi áhafna.
   Flugmálastjórn skal sjá um að þegar nauðsyn krefur standi ráðinu til boða
                              sérfræðileg aðstoð.
Vinnuverndarráðið er skipað fjórum fulltrúum frá áhöfnum og fjórum fulltrúum frá
   flugrekendum. Flugmálastjórn skipar formann án tilnefningar. Varamenn eru
                             skipaðir á sama hátt.
  Flugmálastjóri eða fulltrúi hans situr fundi ráðsins ásamt þeim starfsmönnum
Flugmálastjórnar, sem hann telur ástæðu til eða ráðið óskar eftir, með málfrelsi
                                og tillögurétti.
            Flugmálastjórn setur nánari reglur um starfsemi ráðsins.

                    VII. kafli. Flugvellir og flugleiðsaga.
  56. gr. Flugvellir skulu fullnægja þeim kröfum sem samgönguráðherra setur í
 reglugerð^1) eða gilda samkvæmt alþjóðasamningum sem Ísland er aðili að, eftir
                     því sem landfræðilegar aðstæður leyfa.
                                 ^1)Rg. 297/1964.
  57. gr. Vilji annar aðili en íslenska ríkið útbúa og starfrækja flugvöll til
  almennra nota þarf leyfi samgönguráðherra. Áður en leyfi er veitt skal leita
                 umsagnar þeirrar sveitarstjórnar sem í hlut á.
Leyfið skal vera tímabundið og bundið þeim skilyrðum sem samgönguráðherra telur
                                  nauðsynleg.
 Leyfið má taka aftur ef leyfishafi brýtur í rekstri sínum í mikilvægum atriðum
                ákvæði laga eða reglna sem slíkan rekstur varða.
    58. gr. Samgönguráðherra er heimilt að framkvæma eignarnám á hvers kyns
 fasteignaréttindum vegna gerðar og reksturs flugvalla eða flugleiðsögubúnaðar.
   Um framkvæmd eignarnámsins fer samkvæmt [3]lögum nr. 11/1973, um framkvæmd
                                  eignarnáms.
59. gr. Samgönguráðherra er heimilt að setja skipulagsreglur fyrir flugvelli sem
                      ætlaðir eru til almennrar notkunar.
      Skipulagsreglur skulu m.a. geyma fyrirmæli um það svæði utan sjálfs
  flugvallarins þar sem rétt er að setja takmörkun á hæð mannvirkja og annarra
hluta, t.d. húsa, stanga og trjáa, eða takmörkun á meðferð fasteigna eða hluta,
   t.d. að því er varðar leiðslur eða atvinnurekstur, enda séu slíkar kvaðir
nauðsynlegar í þágu almenns öryggis. Kveða skal glöggt á um mörk þess svæðis sem
                             skipulagið tekur yfir.
    60. gr. Innan skipulagssvæðis skal greina hinar mismunandi takmarkanir á
 mannvirkjahæð sem nauðsynlegar eru til öruggrar lendingar og öruggs flugtaks.
   Skipulagsreglur skulu kveða á um tiltekna geira fyrir aðflug og brottflug.
                    Setja má reglur um tímabundið skipulag.
 Uppkast að fyrirhuguðum skipulagsreglum skal liggja frammi mönnum til sýnis á
    hentugum stað og skal auglýsa framlagningu í Lögbirtingablaði og skora á
 fasteignaeigendur og aðra sem í hlut eiga að gera athugasemdir við það áður en
          liðinn er frestur sem eigi má vera styttri en fjórar vikur.
  Flugmálastjórn skal taka til ítarlegrar athugunar þær athugasemdir sem fram
 kunna að koma og gefa þeim sem í hlut eiga færi á því að kynna sér breytingar
áður en gengið er frá skipulagi til fullnaðar. Fullnaðarskipulag skal birta með
                            sama hætti og uppkastið.
 Þinglýsa skal kvöð sem lögð er á fasteignir vegna flugvalla, enda skipti kvöð
                                     máli.
61. gr. Eigi má víkja frá hæðartakmörkun eða öðrum takmörkunum um forræði eigna,
sem í skipulagsreglum segir, án samþykkis Flugmálastjórnar. Fyrir slíku samþykki
má setja skilyrði, svo sem um breytingar eða merkingar þeirra bygginga sem máli
                                    skipta.
 Ef takmörkun er eigi hlítt án þess að fyrir liggi samþykki skal Flugmálastjórn
setja þeim er í hlut á frest til að ganga löglega frá málum. Sama gildir ef eigi
                eru haldin skilyrði fyrir samþykki eftir 1. mgr.
 Ef frestur líður án þess að úr sé bætt er Flugmálastjórn heimilt að framkvæma
   nauðsynlegar aðgerðir með atbeina lögreglu og á kostnað þess sem í hlut á.
  62. gr. Ef loftferðatálmi er fyrir hendi sem fer í bága við skipulagið þegar
  skipulagsreglur taka gildi skal fjarlægja hann, enda samþykki Flugmálastjórn
                             eigi að hann haldist.
  63. gr. Ef lögð er kvöð á eign manns eða forræðisskerðing vegna flugvallar á
eigandi hennar eða réttindahafi kröfu til skaðabóta úr hendi eiganda flugvallar,
 enda hafi kvöð eða forræðisskerðing í för með sér að eignin verði eigi hagnýtt
  til fulls miðað við stærð hennar, legu og allar aðstæður eða eigandi hennar
    verður fyrir fjárhagstjóni sem hann á að fá bætt eftir meginreglum laga.
  Bóta má einnig krefjast úr hendi eiganda flugvallar þegar aðili verður fyrir
                   skaða vegna framkvæmda er getur í 62. gr.
               Ríkið ábyrgist að skaðabætur séu af hendi inntar.
64. gr. Skaðabætur skal ákveða eftir reglum [4]laga um framkvæmd eignarnáms, nr.
                                    11/1973.
   Krefjandi skaðabóta getur beiðst mats innan þess frests sem ákveðinn er í
      skipulagsreglum. Frestur má eigi vera styttri en tvö ár frá birtingu
skipulagsreglna. Samgönguráðherra er heimilt að veita framlengingu um sex mánaða
                           tímabil frá lokum frests.
  65. gr. Flugmálastjórn skal sjá um að hinni fyrirskipuðu forræðisskerðingu á
 eignum og mannvirkjum sé hlítt. Ef brugðið er út af þessu ber að tilkynna það
                           Flugmálastjórn tafarlaust.
 66. gr. Við breytingu á skipulagsreglum skal beita sömu aðferð og við setningu
  nýrra. Veita má tilslökun á forræðisskerðingu án þess að uppkast liggi áður
                               frammi til sýnis.
 67. gr. Skipulagsreglur skulu halda gildi sínu uns samgönguráðherra fellir þær
                  úr gildi eða gildistími þeirra er útrunninn.
 Ef skipulagsreglur eru felldar úr gildi taka ákvæði 3. og 4. mgr. 60. gr. til
                          þess með tilsvarandi hætti.
  68. gr. Flugmálastjórn er heimilt að krefjast þess að tálmar utan svæðis sem
  skipulag tekur yfir, er vegna hæðar mega teljast hættulegir flugumferð, séu
fjarlægðir eða merktir. Beitt skal eignarnámi ef þörf krefur. Kostnaður, þar með
      taldar skaðabætur handa eiganda eða notanda, greiðist úr ríkissjóði.
  69. gr. Flugmálastjórn er heimilt að kveða svo á að eigi skuli setja upp eða
nota og, sé því að skipta, að brott skuli nema eða færa í annað horf merki, ljós
 eða hljóðvirki, tæki er senda frá sér útvarpsbylgjur eða annan tækjabúnað sem
                     telja má að flugumferð stafi hætta af.
                 Um skaðabætur fer eftir almennum reglum laga.
     70. gr. Flugmálastjórn er heimilt að takmarka aðgang að flugvöllum og
    flugvallarsvæðum, umferð um þau og dvöl loftfara á þeim, svo og að banna
umgengni eða dvöl á slíkum svæðum ef hún telur það nauðsynlegt vegna öryggis.^1)
  Flugmálastjórn skal sjá um að framfylgt verði þjóðréttarlegum skuldbindingum
                         ríkisins á sviði flugverndar.
Til að auka flugöryggi er Flugmálastjórn eða þeim sem hún felur framkvæmd þessa
  heimilt að leita á mönnum og í farangri áður en gengið er um borð í loftfar.
  Synja skal þeim mönnum um brottför sem neita að undirgangast leit. Leit skal
    framkvæmd með svo mikilli tillitssemi sem unnt er og hún má aldrei verða
  víðtækari en nauðsynlegt er. Sá sem sætir leit getur krafist þess að ákveðið
                               vitni sé tilkvatt.
                                  ^1)Rg. 81/1990.
 71. gr. Heimta má gjöld til að standa undir kostnaði við rekstur flugvalla eða
flugleiðsögutækja í þágu loftferða, sem eru til almennra nota, eftir reglum sem
   samgönguráðherra setur. Þá er heimilt að heimta gjöld fyrir þá aðstöðu sem
   starfsemi tengd flugsamgöngum nýtur á flugvöllum. Taka má gjöld fjárnámi.
   Enn fremur er heimilt að heimta gjöld til greiðslu á kostnaði við rekstur
      flugumferðarstjórnar í þágu loftferða eftir reglum sem settar eru af
      samgönguráðherra. Gjöld þessi eru kræf vegna loftferða yfir íslensk
 yfirráðasvæði, svo og yfir úthafið og erlend yfirráðasvæði, þegar um það hefur
verið samið milli Íslands og viðkomandi ríkis. Taka má gjöld þessi með fjárnámi.
Heimilt er samgönguráðherra að semja við stjórnvöld annarra ríkja um að þau taki
                       að sér innheimtu á þessum gjöldum.
 Gjaldskyldan hvílir á skráðum umráðendum í loftfaraskrá að íslenskum loftförum
og á eigendum erlendra loftfara vegna ferða um svæðið þar sem þjónusta er veitt
                 eða flugvellir eru. Taka má gjöldin fjárnámi.
72. gr. Flugvelli og önnur mannvirki í þágu loftferða sem eru til almennra nota
  mega erlend loftför einnig nota með sömu skilyrðum og íslensk loftför í sams
 konar milliríkjaferðum, enda sé fyrir hendi samningur um þetta við það erlenda
  ríki sem í hlut á. Við komu til eða brottför frá landinu er þó skylt að nota
                                  tollhafnir.
73. gr. Samgönguráðherra er heimilt að kveða á um hvaða skilyrðum þeir þurfa að
        fullnægja sem starfa við flugumferðarstjórn, á flugvelli eða við
flugleiðsögubúnað eða hafa á hendi annað það starf utan loftfars sem mikilsvert
       er fyrir öryggi loftferða. Ráðherra getur jafnframt sett reglur um
                      starfsskírteini fyrir slíkum starfa.
 74. gr. Ákvæði 34. og 37. gr. taka með viðeigandi hætti til flugumferðarstjóra
og einnig þeirra sem hafa eftirlit með loftförum og loftferðum eða hafa á hendi
 tæknistörf við loftfar eða önnur mikilsverð störf fyrir öryggi loftferða eftir
               því sem samgönguráðherra kveður á um í reglugerð.

                 VIII. kafli. Umferð í lofti og stjórn hennar.
  75. gr. Flugumferðarþjónustu skal veita loftförum til að tryggja flugöryggi.
  Samgönguráðherra setur reglur um flugumferðarþjónustuna og framkvæmd hennar.
  76. gr. Samgönguráðherra er heimilt að kveða á um að loftferðir á tilteknum
        leiðum eða yfir tilteknum svæðum skuli háðar sérstöku skipulagi.
    Samgönguráðherra er heimilt að setja reglur um flugleiðir loftfara inn á
       íslenskt yfirráðasvæði og yfir því og hverja flugvelli megi nota í
                                millilandaflugi.
  Samgönguráðherra setur reglur um verndarráðstafanir sem gerðar skulu til að
 afstýra árekstri loftfara, öðrum flugslysum, hættum og óhagræði af loftferðum.
   77. gr. Flugmálastjórn er heimilt að skipa loftfari að lenda, enda miði sú
aðgerð að því að halda uppi allsherjarreglu og öryggi. Lenda skal þá svo skjótt
    sem kostur er. Ef skipun er ekki annars efnis skal loftfar lenda á næsta
       flugvelli hér á landi sem er til almennra flugnota og lenda má á.
  Ef loftfar flýgur inn á svæði þar sem loftferðir eru bannaðar skal loftfarið
 tafarlaust fljúga út fyrir svæðið og tilkynna þetta þeim handhafa stjórnvalds
                                 sem í hlut á.
  Fari stjórnandi loftfars eigi eftir fyrirmælum þessarar greinar er handhafa
    stjórnvaldsins heimilt með viðeigandi ráðum að hindra áframhaldandi flug
                                  loftfarsins.
     78. gr. Hergögn má eigi flytja í loftförum án leyfis samgönguráðherra.
 Samgönguráðherra setur í samráði við dómsmálaráðherra fyrirmæli um hvað telst
  hergögn. Samgönguráðherra er heimilt í samráði við dómsmálaráðherra að veita
                    undanþágu frá ákvæðum þessarar greinar.
    Samgönguráðherra er heimilt að banna eða setja reglur um flutning annars
       varnings en hergagna til að halda uppi allsherjarreglu og öryggi.
   79. gr. Flugmálastjórn, lögreglu og tollyfirvöldum er heimilt að rannsaka
 loftfar og sannreyna þau skjöl sem loftfar og flugverjar skulu hafa meðferðis.

                         IX. kafli. Flugrekstrarleyfi.
 80. gr. Leyfi Flugmálastjórnar þarf til loftferða í atvinnuskyni yfir íslensku
                                 yfirráðasvæði.
   81. gr. Flugrekstrarleyfi skal veita sé fullnægt skilyrðum laga þessara og
                      reglna sem settar eru samkvæmt þeim.
                    82. gr. Skilyrði flugrekstrarleyfis eru:
     a. að umsækjandi uppfylli skilyrði 10. gr. laga þessara um skrásetningu á
                                   loftfari,
    b. að umsækjandi uppfylli skilyrði sem samgönguráðherra setur um fjármögnun
                                flugrekstrarins,
      c. að umsækjandi hafi hlotið flugrekandaskírteini frá Flugmálastjórn í
                       samræmi við gildandi reglugerðir.
  83. gr. Veita skal leyfi og binda þau skilyrðum sem nauðsynleg þykja að því
 marki sem það samrýmist öðrum lögum eða milliríkjasamningum auk skilyrða skv.
82. gr. Flugrekstrarleyfið fellur úr gildi ef einhverju framangreindra skilyrða
                            er ekki lengur fullnægt.
   84. gr. Brjóti leyfishafi í mikilvægum atriðum lagaboð, önnur fyrirmæli um
 starfsemina, skilyrði leyfis eða hann reynist ófær um að reka starfsemina skal
                               svipta hann leyfi.
  85. gr. Flugmálastjórn getur ákveðið að erlend loftför, sem íslenskur aðili
 notar eða ræður yfir í atvinnuskyni, skuli lúta lögum þessum og reglum settum
                    samkvæmt þeim er varða íslensk loftför.
  Sé skilyrðum 1. mgr. fullnægt telst loftfarið íslenskt í skilningi 2. tölul.
                 [5]4. gr. almennra hegningarlaga, nr. 19/1940.

                          X. kafli. Loftflutningar.^1)
                 ^1)Rg. 116/1965, um vátryggingu vegna loftferða.
                                  Gildissvið.
 86. gr. Ákvæði þessa kafla taka yfir flutninga í loftfari á farþegum, farangri
  eða varningi, enda sé flutningur inntur af hendi í atvinnuskyni sem liður í
                      flugrekstri hlutaðeigandi flytjanda.
 Nú framkvæmir flugrekandi flutninga, og gilda þá ákvæði þessa kafla, enda þótt
                             flutningur sé ókeypis.
            87. gr. Ákvæði kafla þessa gilda eigi um póstflutninga.
 Ákvæðin um flutningaskjöl í 88.94. gr. taka eigi til flutninga sem inntir eru
af hendi við óvenjulegar aðstæður og falla utan venjulegrar loftferðastarfsemi.
                                Flutningaskjöl.
   88. gr. Þegar farþegar eru fluttir skal flytjandi afhenda farseðil þar sem
                                  greina skal:
                       a. brottfararstað og ákvörðunarstað,
        b. að minnsta kosti einn umsaminn viðkomustað á leiðinni, svo fremi
  brottfararstaður og ákvörðunarstaður séu í sama ríki og samið sé um einn eða
                        fleiri viðkomustaði í öðru ríki,
    c. að flutningurinn megi hlíta ákvæðum Varsjársáttmálans eða lögum sem með
samsvarandi hætti og sáttmálinn takmarka að jafnaði ábyrgð flytjanda á mannskaða
  og glötun eða tjóni á farangri, með þeim takmörkunum þó sem greinir í lögum
                                    þessum.
      Nú eru eigi færðar sönnur á annað, og telst farseðill sönnun um gerð
                      flutningssamnings og flutningskjör.
 Ef farseðill er eigi gefinn út eða efni hans er eigi það er mælt var eða hann
           hefur glatast er flutningssamningur engu að síður gildur.
   Þegar farþegi er með samþykki flytjanda í loftfari, án þess að farmiði sé
afhentur, eða farmiði geymir eigi þá tilvísun sem í c-lið 1. mgr. greinir getur
   flytjandi eigi borið fyrir sig ákvæði laga þessara um takmörkun ábyrgðar.
 89. gr. Þegar innrituðum farangri er veitt viðtaka til flutnings skal gefa út
 farangursmiða. Ef farangursmiði er eigi festur við eða felldur inn í farseðil
   farþega sem fullnægir kröfum 1. mgr. 88. gr. skal á farangursmiða greina:
                       a. brottfararstað og ákvörðunarstað,
        b. að minnsta kosti einn umsaminn viðkomustað á leiðinni, svo fremi
  brottfararstaður og ákvörðunarstaður séu í sama ríki og samið sé um einn eða
                        fleiri viðkomustaði í öðru ríki,
    c. að flutningurinn megi hlíta ákvæðum Varsjársáttmálans eða lögum sem með
sama hætti og sáttmálinn takmarka að jafnaði ábyrgð flytjanda á glötun eða tjóni
                                  á farangri.
  Ef eigi eru færðar sönnur á annað telst farangursmiði sönnun um innritun og
              viðtöku farangurs til flutnings og um flutningskjör.
 Nú er farangursmiði eigi gefinn út eða efni hans er eigi það sem mælt var eða
     hann hefur glatast, og er flutningssamningurinn eigi að síður gildur.
   Ef flytjandi hefur tekið við farangri án þess að afhenda farangursmiða eða
  farangursmiði geymir eigi þá tilvísun sem í c-lið 1. mgr. greinir og hann er
  eigi heldur festur við eða felldur inn í farmiða sem geymir tilvísun þá sem
greinir í c-lið 1. mgr. 88. gr. getur flytjandi eigi borið fyrir sig ákvæði laga
                         þessara um takmörkun ábyrgðar.
90. gr. Þegar varningur er fluttur getur flytjandi krafist þess að sendandi gefi
 út og afhendi honum skjal sem nefnist flugfarmbréf. Sendandi getur og krafist
                    þess að flytjandi taki við skjali þessu.
 Nú er flugfarmbréf eigi gefið út eða það geymir eigi efni það er mælt var eða
      það hefur glatast, og er flutningssamningurinn eigi að síður gildur.
  91. gr. Sendandi skal gefa flugfarmbréf út í þremur eintökum og afhenda þau
flytjanda ásamt varningi. Á fyrsta eintakið skal rita Handa flytjanda og skal
 sendandi undirrita það. Á annað eintakið skal rita Handa viðtakanda og skulu
  bæði sendandi og flytjandi undirrita það. Skal það fylgja varningnum. Þriðja
  eintakið skal flytjandi undirrita og skila sendanda því er varningnum hefur
                              verið veitt viðtaka.
  Flytjandi skal undirrita flugfarmbréf áður en varningur er færður í loftfar.
  Undirritun má rita með stimpli. Einnig er heimilt að undirritun sendanda sé
                        prentuð eða letruð með stimpli.
Nú hefur flytjandi gefið út flugfarmbréf eftir beiðni sendanda, og skal talið að
          hann hafi gert það fyrir hönd sendanda, nema annað sannist.
 92. gr. Þegar fleiri en einn hlutur varnings eru fluttir skal sendandi gefa út
              sérstök flugfarmbréf, enda krefjist flytjandi þess.
                      93. gr. Í flugfarmbréfi skal greina:
                       a. brottfararstað og ákvörðunarstað,
        b. að minnsta kosti einn umsaminn viðkomustað á leiðinni, svo fremi
  brottfararstaður og ákvörðunarstaður séu í sama ríki og samið sé um einn eða
                        fleiri viðkomustaði í öðru ríki,
    c. að flutningurinn megi hlíta ákvæðum Varsjársáttmálans eða lögum sem með
sama hætti og sáttmálinn takmarka að jafnaði ábyrgð flytjanda á glötun eða tjóni
                                  á varningi.
   94. gr. Ef varningur er með samþykki flytjanda færður í loftfar án þess að
flugfarmbréf sé gefið út eða flugfarmbréf geymir eigi tilvísun þá sem greinir í
   c-lið 93. gr. getur flytjandi eigi borið fyrir sig ákvæði laga þessara um
                              takmörkun ábyrgðar.
95. gr. Sendandi er ábyrgur fyrir tjóni sem flytjandi eða einhver sem flytjandi
  ber ábyrgð gagnvart bíður vegna þess að frásögn sendanda í flugfarmbréfi um
 varning geymir eigi þau atriði sem mælt var eða er annars röng eða ófullkomin.
   96. gr. Flugfarmbréf er gild sönnun fyrir gerð flutningssamnings, viðtöku
     varnings og flutningsskilmálum, enda séu eigi leiddar sönnur að öðru.
Frásögn flugfarmbréfs um þyngd varnings, umtak, umbúðir og hlutatölu telst rétt,
  enda séu eigi sönnur leiddar að öðru. Aðrar skýrslur í flugfarmbréfi um magn
varnings eða rúmtak eða ástand gilda hins vegar eigi sem sönnun gegn flytjanda,
 nema hann hafi í viðurvist sendanda kannað réttmæti þeirra og staðfest það með
      áritun á flugfarmbréfið eða skýrslurnar varða sýnilegt ástand vöru.
               Réttur til að ráðstafa varningi og afhending hans.
 97. gr. Nú fullnægir sendandi skuldbindingum sínum samkvæmt flutningssamningi,
og er honum, flytjanda eða öðrum sendendum heimilt að ráðstafa varningi þann veg
    að hann endurheimtir hann á brottfarar- eða ákvörðunarflugvelli, stöðvar
flutning hans þá er lent er á leiðinni, lætur afhenda hann á ákvörðunarstað eða
á leiðinni öðrum aðila en þeim sem tilgreindur er í flugfarmbréfi sem viðtakandi
eða krefst þess að hann sé fluttur aftur til brottfararflugvallar. Sendandi skal
þó greiða kostnað af þessum ráðstöfunum. Nú er eigi unnt að framkvæma fyrirmæli
          sendanda, og skal flytjandi tilkynna honum það þegar í stað.
 Fari flytjandi eftir fyrirmælum sendanda án þess að lagt sé fram eintak það af
 farmbréfi sem sendanda var skilað er flytjandi ábyrgur fyrir tjóni sem réttur
  handhafi flugfarmbréfs bíður við það, en framkröfur á flytjandi þó á hendur
                                   sendanda.
Réttur sendanda fellur niður um leið og réttur viðtakanda hefst skv. 98. gr. Nú
 neitar viðtakandi að taka við flugfarmbréfi eða varningi eða fundi hans verður
       eigi náð, og öðlast þá sendandi á ný ráðstöfunarrétt á varningnum.
98. gr. Flytjandi skal, þegar er varningur er kominn á leiðarenda, tilkynna það
                  viðtakanda, enda sé eigi öðruvísi um samið.
Þegar varningurinn er kominn á ákvörðunarstað getur viðtakandi, sé eigi tilvikum
    97. gr. til að dreifa, krafist þess að flytjandi láti af hendi við hann
flugfarmbréfið og varninginn gegn greiðslu þess sem ógoldið er og gegn efndum á
              flutningsskilmálum þeim sem í flugfarmbréfi greinir.
99. gr. Viðurkenni flytjandi að varningur hafi glatast eða hann er eigi kominn á
 leiðarenda í síðasta lagi sjö dögum á eftir áætlun er viðkomanda rétt að neyta
       þess réttar er flutningssamningurinn veitir honum gegn flytjanda.
100. gr. Samningur, sem geymir frávik frá ákvæðum 97.99. gr., er ógildur, nema
                       hann sé tilfærður í flugfarmbréfi.
101. gr. Sendanda er skylt að gefa þær skýrslur og láta fylgja flugfarmbréfi þau
    skjöl sem nauðsynleg eru til fullnægju toll- og lögregluákvæðum áður en
 varningur verður afhentur viðtakanda. Sendandi ber ábyrgð gagnvart flytjanda á
 því tjóni sem hljótast kann af því að þessar skýrslur eða skjöl vantar eða þau
    eru ófullkomin eða eigi í samræmi við settar reglur, nema flytjandi eða
          starfsmenn hans hafi gerst sekir um yfirsjón eða vanrækslu.
Flytjanda er eigi skylt að rannsaka hvort þessar skýrslur og skjöl eru rétt eða
                                 fullnægjandi.
                               Ábyrgð flytjanda.
102. gr. Nú lætur farþegi lífið eða hlýtur líkamsmeiðsl eða heilsutjón af völdum
slyss sem verður í loftfari eða þá er farið er upp í loftfar eða úr því, og ber
                            flytjandi ábyrgð á því.
    103. gr. Spillist eða týnist innritaður farangur eða varningur af völdum
  atburðar sem gerist á þeim tíma er farangurinn eða varningurinn er í vörslum
flytjanda, hvort heldur það er á flugvelli, í loftfari eða á hverjum stað öðrum
           þá er lent er utan flugvallar, ber flytjandi ábyrgð á því.
Nú tekur flutningssamningur einnig til flutninga á láði eða legi utan flugvallar
við fermingu, afhendingu eða endurfermingu, og skal hvers konar tjón, sem verður
 á farangri eða varningi, teljast hafa orðið á þeim tíma er getur í 1. mgr. uns
                                 annað sannast.
     104. gr. Flytjandi ber ábyrgð á tjóni sem verður af völdum dráttar við
            loftflutning farþega, innritaðs farangurs eða varnings.
  105. gr. Flytjandi skal laus úr ábyrgð ef hann leiðir sönnur að því að hann
 sjálfur og starfsmenn hans hafi gert allar nauðsynlegar varúðarráðstafanir til
         þess að afstýra tjóni eða það hafi eigi verið á þeirra valdi.
 Málsvörn samkvæmt ákvæðum 1. mgr. er flugrekanda þó því aðeins heimilt að bera
fyrir sig að höfuðstóll bótaskyldrar tjónsfjárhæðar þeirra tjóna sem um getur í
102. gr. fari fram úr jafnvirði 100.000 SDR í íslenskum krónum, nema ákvæði 106.
 gr. eigi við. Slík málsvörn er þó því aðeins heimil hvað varðar þann hluta sem
        fram úr þessum fjárhæðarmörkum fer að ákvæði 106. gr. eigi við.
  106. gr. Nú sannar flytjandi að sá sem fyrir tjóninu varð hafi sjálfur verið
 valdur eða samvaldur að því, og má færa skaðabætur niður eða fella þær niður.
  107. gr. Þegar farþegar eru fluttir skulu bótafjárhæðir í tjónstilvikum sem
       valda örorku eða dauða ákvarðaðar samkvæmt ákvæðum skaðabótalaga.
 Flugrekandi skal þó án tafar og ekki síðar en 15 dögum eftir að ljóst er hver
  hinn slasaði eða látni er inna af hendi fyrirframgreiðslu til að mæta bráðum
fjárhagsþörfum og skal greiðslan taka mið af aðstæðum. Greiðsla þessi skal ekki
  vera lægri en sem nemur jafnvirði 15.000 SDR í íslenskum krónum vegna hvers
 farþega sé um dauðaslys að ræða. Það að inna fyrirframgreiðslu þessa af hendi
jafngildir þó ekki viðurkenningu á ábyrgð og kemur til frádráttar við endanlegt
uppgjör bóta vegna slyssins. Hún er þó ekki afturkræf, nema í þeim tilvikum sem
greinir í 106. gr., þ.e. að flugrekandi sannar að farþegi hafi verið valdur eða
   samvaldur að slysinu eða að sá sem greiðsluna fékk hafi ekki átt lögvarið
                              tilkall til hennar.
Nú er innritaður farangur eða varningur fluttur, og skal hámarksábyrgð flytjanda
vera jafnvirði 17 SDR í íslenskum krónum á kg. Nú hefur farþegi eða sendandi, þá
   er farangur eða varningur er afhentur flytjanda, tilgreint sérstaklega þá
hagsmuni sem tengdir eru við afhendingu farangurs eða varnings á ákvörðunarstað
   og greitt það aukafarmgjald sem kveðið kann að vera á um, og gildir þá hin
tiltekna fjárhæð sem hámark á ábyrgð flytjanda, nema hann sanni að raunverulegir
   hagsmunir farþega eða sendanda hafi verið minni. Nú er um að tefla glötun,
 spjöll eða seinkun á hluta hins innritaða farangurs eða varnings eða einhvers
sem í farangri eða varningi kann að felast, og skal einungis leggja heildarþunga
      þess varnings sem þannig stendur á um til grundvallar við ákvörðun á
 hámarksábyrgð flytjanda. Ef glötun, spjöll eða seinkun lækkar verðmæti annarra
   hluta varnings sem sami farangursmiði eða sama flugfarmbréf tekur til skal
einnig taka með heildarþunga þessara varningshluta við ákvörðun á hámarksábyrgð.
  Hámarksábyrgð flytjanda á varningi, sem farþegar halda í vörslum sínum, skal
          vera jafnvirði 332 SDR í íslenskum krónum til hvers farþega.
 Heimilt er dómara að dæma sækjanda málskostnað án tillits til hámarksábyrgðar
  samkvæmt grein þessari. Þetta gildir þó eigi ef flytjandi hefur áður en sex
 mánuðir eru liðnir frá því er atburður sá gerðist er tjónið hlaust af eða áður
en mál er höfðað boðið sækjanda skriflega skaðabætur sem eigi eru lægri en dæmd
                     fjárhæð að undanskildum málskostnaði.
  Með SDR er vísað til sérstakra dráttarréttinda eins og þau er skilgreind af
    Alþjóðagjaldeyrissjóðnum og gengisskráningar Seðlabanka Íslands á þeim.
  Umreikningur í íslenskar krónur skal miðast við skráð gengi á þeim degi sem
                              bótaskylt tjón varð.
108. gr. Ógildur er áskilnaður sem miðar að því að leysa flytjanda undan ábyrgð
        eða kveður á um lægri hámarksábyrgð en í 105. og 107. gr. segir.
Farseðill skal greina skilmála skv. 105. og 107. gr. á einfaldan og skýran hátt.
 Þegar varningur er fluttur er flytjanda leyfilegt að gera ábyrgðartakmarkanir
  varðandi tjón eða spjöll sem leiðir af eðli varnings eða eðlislægum galla á
                                     honum.
 109. gr. Ef sannast að flytjandi eða starfsmenn hans hafa við framkvæmd starfa
 síns valdið tjóninu, annaðhvort af ásetningi eða af stórfelldu gáleysi samfara
 vitneskju um að tjón mundi sennilega hljótast af, skal eigi beita ákvæðum 107.
                             gr. um hámarksábyrgð.
110. gr. Nú eru starfsmenn flytjanda sóttir til fébóta fyrir skaða sem þeir hafa
 við framkvæmd starfa síns valdið af minna gáleysi en því sem í 109. gr. getur,
 og má heildarfjárhæð þeirra skaðabóta sem þeim og flytjanda er gert að greiða
                   eigi fara fram úr hámarksábyrgð flytjanda.
  111. gr. Þegar tekið er við innrituðum farangri eða varningi án fyrirvara af
hálfu viðtakanda skal telja að farangurinn eða varningurinn hafi verið afhentur
   í góðu lagi og í samræmi við flutningsskírteini, enda sannist eigi annað.
 Hafi farangur eða varningur orðið fyrir spjöllum eða eitthvað af honum glatast
skal tilkynna það flytjanda jafnskjótt og tjónsins verður vart og í síðasta lagi
 áður en liðnir eru sjö dagar frá viðtöku að því er varðar farangur en fjórtán
dagar að því er til annars varnings tekur. Tilkynningu um seinkun skal gefa áður
   en liðinn er tuttugu og einn dagur frá þeim degi að telja er farangur eða
                  varningur var boðinn viðtakanda til umráða.
Tilkynningu skal skrá á flutningsskírteini eða senda bréflega áður en frestur er
                                    liðinn.
112. gr. Nú er tjón eigi tilkynnt áður en liðnir eru frestir þeir sem í 111. gr.
getur, og fellur þá niður sérhver krafa á hendur flytjanda, nema hann hafi farið
                           sviksamlega að ráði sínu.
   113. gr. Skaðabótamál skal höfða annaðhvort fyrir dómi á þeim stað þar sem
      flytjandi býr eða hefur aðalskrifstofu sína eða útibú það sem gerði
                  flutningssamninginn eða á ákvörðunarstaðnum.
  Nú tekur Varsjársáttmálinn yfir flutninginn, og verður skaðabótamál einungis
   höfðað fyrir íslenskum dómstól eða dómstól í ríki sem gerst hefur aðili að
                               nefndum sáttmála.
 114. gr. Réttur til skaðabóta eftir ákvæðum þessa kafla fellur niður ef mál er
eigi höfðað áður en tvö ár eru liðin frá því er loftfar kom á ákvörðunarstað eða
     frá þeim degi er loftfar skyldi koma þangað eða frá því er flutningur
                                  stöðvaðist.
 115. gr. Eigi fleiri en einn flytjandi, hver á eftir öðrum, að annast flutning
sem ber samkvæmt flutningssamningi eða flutningssamningum að telja einn og sama
flutning er hver þeirra, þá er hann tekur við farþegum, innrituðum farangri eða
   varningi, ábyrgur fyrir þeim hluta flutningsstarfans sem hann á að inna af
                                     hendi.
Nú er um að tefla flutning á innrituðum farangri eða varningi, og getur sendandi
einnig beint kröfum sínum gegn fyrsta flytjanda og sá sem á rétt til afhendingar
gegn síðasta flytjanda þótt tjón eða seinkun hafi orðið meðan varningurinn var í
                            vörslu annars flytjanda.
   Ef fleiri flytjendur eru ábyrgir samkvæmt þessu bera þeir óskipta ábyrgð.
 Flutningur sem framkvæmdur er af öðrum en þeim er gert hefur flutningssamning.
116. gr. Þegar flutningur er framkvæmdur að hluta eða að öllu leyti af öðrum en
  þeim sem hefur gert flutningssamninginn gilda ákvæði 117.121. gr., nema það
     sannist að flutningurinn hafi ekki verið samþykktur af þeim sem gerði
                              flutningssamninginn.
 Ákvæði 118., 120. og 121. gr. eiga einungis við um þann hluta loftflutningsins
      sem ekki er framkvæmdur af þeim sem hefur gert flutningssamninginn.
 117. gr. Bæði sá sem gert hefur flutningssamninginn og flytjandi sem að hluta
  eða öllu leyti annast flutninginn skulu teljast flytjendur samkvæmt ákvæðum
  þessa kafla. Gagnvart þeim er gert hefur flutningssamninginn skal svo gilda
 allan loftflutninginn en gagnvart þeim sem framkvæmir flutninginn á þetta við
                  þann hluta loftflutningsins er hann annast.
  118. gr. Við mat á bótaskyldu flytjanda skal aðgerð eða aðgerðaleysi annars
 flutningsaðilans, starfsmanna hans eða umboðsmanna, þegar þeir eru að störfum
  fyrir hann, jafngilda því að hinn flutningsaðilinn hafi sjálfur átt í hlut.
        Þetta raskar ekki því sem segir um bótaskyldu í 105. og 107. gr.
Þó að sá sem gerði flutningssamning hafi tekið á sig skyldur umfram það er segir
í þessum kafla eða farþegi eða sendandi hafi lýst hærri kröfu skv. 105. og 107.
gr. er flytjandi sem framkvæmir flutninginn ekki bundinn af því, nema hann hafi
                                 samþykkt það.
119. gr. Kvörtun eða fyrirmæli samkvæmt þessum kafla sem beint er gagnvart einum
  flytjanda hefur einnig gildi gagnvart hinum. Fyrirmæli skv. 97. gr. fá hins
vegar ekki gildi, nema þeim sé beint gagnvart þeim er gerði flutningssamninginn.
  120. gr. Sá sem gert hefur flutningssamninginn og flytjandi sem að hluta eða
 öllu leyti annast flutninginn og starfsmenn hans eða umboðsmenn þegar þeir eru
   að störfum fyrir hann bera ekki meiri ábyrgð en nemur hæstu bótum sem hver
  flytjandi á að inna af hendi. Hver bótaskyldur svarar aðeins til bóta að því
                         hámarki sem fyrir hann gildir.
121. gr. Hvort sem bótamál er sótt á hendur öllum flytjendum eða einum má sækja
      það fyrir dómstól þar sem heimilt er að höfða mál gegn þeim er gerði
flutningssamninginn skv. 113. gr. eða á heimilisvarnarþingi þess sem framkvæmdi
                                  flutninginn.
              Flutningur með fleiri en eins konar flutningstækjum.
  122. gr. Nú fer flutningur að nokkru fram með loftfari og að nokkru með öðru
    flutningstæki og taka ákvæði laga þessara einungis til loftflutningsins.
Taka má upp í loftflutningsskjalið skilmálana fyrir hinum greinum flutningsins.
                                 Önnur ákvæði.
 123. gr. Ógildir skulu vera fyrirvarar í flutningssamningi og samningar gerðir
áður en tjón verður þar sem aðilar víkja frá ákvæðunum um þau lög sem fara skal
                        eftir eða ákvæðum um varnarþing.
124. gr. Nú er loftflutningaskjal gert utan Íslands eða það varðar loftflutninga
milli ríkja, og er viðvörun skv. c-lið 1. mgr. 88. gr., c-lið 1. mgr. 89. gr. og
   c-lið 93. gr. nægilega framkvæmd ef skjalið ber það greinilega með sér að
   flutningurinn geti hlítt Varsjársáttmálanum og að hann takmarki að jafnaði
       ábyrgð flytjanda í þeim tilvikum sem viðkomandi ákvæði tekur til.
  Nú er um að tefla loftflutning milli ríkja sem Varsjársáttmálinn tekur eigi
   yfir, og getur flytjandi borið fyrir sig takmörkun ábyrgðar skv. 107. gr.,
   jafnvel þótt flutningsskjalið geymi eigi viðvörun þá sem í 1. mgr. getur.
 125. gr. Samgönguráðherra er heimilt að gera undantekningu frá ákvæðum 1. mgr.
 88. gr., 1. mgr. 89. gr. og 91. gr. um farseðla, farangursmiða og flugfarmbréf
 með reglugerð þar sem meðal annars yrði tekið tillit til möguleika á rafrænni
                                   skráningu.
 126. gr. Þá er rætt er um Varsjársáttmálann í lögum þessum er átt við sáttmála
 þann um alþjóðaloftflutninga sem gerður var í Varsjá 12. október 1929 með þeim
   breytingum sem á honum urðu samkvæmt sáttmálaauka, undirrituðum í Haag 28.
                                september 1955.
 Ákvæðum kafla þessa skal eigi beita um milliríkjaloftflutninga sem framkvæmdir
     eru samkvæmt áskilnaði, gerðum með heimild í viðbótarbókun við 2. gr.
Varsjársáttmálans frá 12. október 1929 eða XXVI. gr. Haag-sáttmálaaukans frá 28.
                                september 1955.
 Ákvæði laga þessara hrófla eigi við Varsjársáttmálanum frá 12. október 1929 að
   svo miklu leyti sem hann heldur gildi sínu í milliríkjaskiptum Íslands og
 annarra ríkja sem eigi hafa fullgilt sáttmálaaukann sem gerður var í Haag 28.
                                september 1955.
         Guadalajara-sáttmálinn merkir í lögum þessum sáttmála þann um
    alþjóðaloftflutninga framkvæmda af öðrum flytjanda en þeim er undirritar
       flutningssamning sem gerður var í Guadalajara 18. september 1961.
127. gr. Gerðardómssamningar, gerðir áður en tjón verður, eru einungis gildir að
því er varðar flutning á munum, enda sé gerðardómur háður á einhverjum þeim stað
   sem er löglegt varnarþing eftir 113. gr. og málið útkljáð samkvæmt ákvæðum
Varsjársáttmálans og Guadalajara-sáttmálans að því leyti sem ákvæði þeirra taka
                                   til þess.
 Greinargóðar upplýsingar um skilmála skv. 105. og 107. gr. laga þessara skulu
 vera farþegum til reiðu á söluskrifstofum flugrekanda, hjá ferðaskrifstofum og
            umboðsaðilum hans og við innritunarborð til brottfarar.
Flugrekendur, sem starfa á grundvelli flugrekstrarleyfa, útgefinna í ríkjum utan
  Evrópska efnahagssvæðisins, en flytja farþega til og frá Íslandi, án þess að
samningsskilmálar byggist á ákvæðum sem samsvara 105. og 107. gr. laga þessara,
    skulu skilmerkilega vekja athygli farþeganna á því. Skal það gert þegar
 farseðlar eru keyptir hjá ferðaskrifstofum og umboðsaðilum og við innritun til
                                  brottfarar.
  Skylt er að tilgreina ferðaskilmála skriflega í farseðli. Það að tilgreina í
  farseðli að flugrekandi beri fyrir sig heimildir til að takmarka ábyrgð sína
                telst ekki fullnægjandi tilgreining skilmálans.

                     XI. kafli. Skaðabætur og vátryggingar.
  128. gr. Nú hlýst af notkun loftfars skaði á mönnum eða hlutum sem eru utan
   loftfarsins, og er eigandi þess eða, eftir því sem við á, aðili sá sem ber
                kostnað af rekstri þess skyldur að bæta skaðann.
 Skaðabótaskyldan fellur niður ef sannað er að sá sem fyrir skaða verður hefur
              valdið tjóninu af ásetningi eða stórfelldu gáleysi.
   129. gr. Nú er um að tefla tjón sem verður á mönnum eða hlutum innan marka
      viðurkennds flugvallar, og skal eigi beita ákvæðum 1. mgr. 128. gr.
    Verði tjón á loftfari eða farmi við árekstur loftfara skal beita ákvæðum
                        siglingalaga um árekstur skipa.
Nú verður við árekstur tveggja eða fleiri loftfara tjón sem hver þeirra er bera
kostnaðinn af rekstri loftfaranna á að greiða samkvæmt ákvæði 1. mgr. 128. gr.,
og eru þeir allir samábyrgir. Dómstólar skera úr með hliðsjón af aðstæðum hversu
 mikinn hluta goldinna skaðabóta hver þeirra megi framkrefja úr hendi þess eða
                           þeirra sem samábyrgir eru.
 130. gr. Ákvæði 128. og 129. gr. takmarka að engu þann rétt til skaðabóta sem
                           leiðir af almennum reglum.
131. gr. Umráðandi loftfars, sem nota skal til loftferða samkvæmt lögum þessum,
 skal taka og halda við vátryggingu er örugg telst, til greiðslu skaðabóta sem
 falla kunna á hann eða umráðanda loftfarsins vegna tjóns er verður á mönnum og
 hlutum utan loftfarsins og stafar af notkun þess. Vátrygging þessi skal meðal
  annars tryggja greiðslu kostnaðar við hreinsun á slysstað og brottnám flaks.
       Leita skal viðurkenningar Flugmálastjórnar á vátryggingafélagi og
                             vátryggingarskilmálum.
  Nú fellur vátrygging úr gildi, og ber vátryggingafélag gagnvart þriðja aðila
 ábyrgð á tjóni samkvæmt hljóðan vátryggingarskírteinis í tvo mánuði frá því er
   það tilkynnti Flugmálastjórn að vátryggingin væri niður fallin, enda hafi
loftfarið eigi á þeim tíma verið strikað af skrá eða flugleyfi skv. c-lið 3. gr.
                                  afturkallað.
 Flugrekendur skulu taka vátryggingu gegn tjóni á mönnum eða hlutum í loftfari
    eða við för eða flutning þeirra í loftfar eða úr því og svo gegn tjóni á
   innrituðum farangri og varningi meðan flytjandi ber ábyrgð á honum skv. X.
                                     kafla.
Vátryggingarfjárhæðir skulu tryggja bætur samkvæmt ákvæðum 105. og 107. gr. laga
    þessara, en jafnframt skal vátryggt gegn þeirri áhættu sem fjárhæðamörk
      íslenskra skaðabótalaga geta leitt til varðandi lífs- og líkamstjón.
Eigendum kennslu- og einkaflugvéla skal skylt að taka og viðhalda slysatryggingu
 fyrir þá sem ferðast með slíkum vélum. Skulu vátryggingarfjárhæðir vegna dauða
   og 100% varanlegrar örorku að lágmarki miðast við jafnvirði 100.000 SDR í
                               íslenskum krónum.
      Samgönguráðherra er heimilt að setja með reglugerð nánari reglur um
       vátryggingarskyldu^1) þá sem hér er mælt fyrir um, þar á meðal um
 vátryggingarfjárhæðir og afleiðingar þess að vátryggingu eða tryggingu er eigi
                                haldið í gildi.
                                 ^1)Rg. 551/1998.

                         XII. kafli. Aðstoð og björgun.
   132. gr. Samgönguráðherra er heimilt að setja reglur um leit og björgun er
  viðhafa skal þegar loftfars er saknað eða því hefur hlekkst á eða það hefur
 farist, þar á meðal um aðstoð þá sem einstaklingum og fyrirtækjum er skylt að
       veita við leit og björgunarstörf og um þóknun fyrir slíka aðstoð.
 Flugmálastjórn stjórnar leitarstarfi fram til þess að slysstaður finnst, en þá
     tekur lögreglustjóri í viðkomandi umdæmi við ábyrgð á vettvangsstjórn.
    Rannsóknarnefnd flugslysa fer með yfirstjórn vettvangsrannsóknar og skal
                    lögreglustjóri aðstoða hana í hvívetna.
     Kostnað, sem ríkissjóður hefur af leit að loftfari sem er saknað, skal
 Flugmálastjórn heimilt að leggja að nokkru eða öllu leyti á skráðan umráðanda
 loftfarsins í loftfaraskrá eða eiganda ef hann er erlendur, enda hnígi rök til
þess og það brjóti eigi í bága við milliríkjasamninga. Sama gildir um kostnað af
      björgunarstarfi að því leyti sem ekki greiðist með björgunarlaunum.
      Heimilt er að skylda skráðan eiganda loftfars til að hlutast til um
                  brottflutning flaks og hreinsun á slysstað.
133. gr. Ef maður bjargar eða stuðlar að björgun á loftfari, sem hlekkst hefur á
 eða er statt í háska, farangri eða vöru sem í því er eða nokkru því sem telst
til slíks loftfars, farangurs eða vöru á hann, hvort heldur bjargað er í lofti,
  á láði eða legi, rétt til björgunarlauna samkvæmt gildandi reglum um björgun
skipa og varnings sem til þeirra telst. Ef maður bjargar eða stuðlar að björgun
   á mannslífum úr þeim háska sem varð tilefni til björgunar á hann kröfu til
                        hlutdeildar í björgunarlaununum.
Hafi maður stofnað til óvenjulegra útgjalda sem nauðsynleg voru til varðveislu á
loftfari eða varningi úr því á hann rétt til að honum sé endurgreitt, enda hafi
  hann eigi breytt gegn beinu og réttmætu banni flugstjóra þess sem í hlut á.
Krafa um björgunarlaun eða endurgjald fyrir óvenjuleg útgjöld má eigi fara fram
 úr verðmæti því sem bjargað var, svo sem loftfari, ásamt flutningsgjaldi fyrir
                         farangur, varning og farþega.
134. gr. Eigandi bjargaðs varnings ábyrgist einungis björgunarlaun með verðmæti
  þess sem bjargað var. Krafa um björgunarlaun er tryggð með veði í loftfari,
  farangri og varningi og gengur það fyrir öllum öðrum veðböndum. Veðkrafa sem
  stafar af síðari atburði gengur fyrir veðkröfu sem stafar af fyrri atburði.
    Ef farangur eða varningur er látinn af hendi fellur veðrétturinn niður.
 Veðréttur í loftfari fellur niður eftir þrjá mánuði ef hann er eigi þinglesinn
og fjárhæð hans samþykkt eða mál höfðað til staðfestu veðrétti. Mál má höfða þar
         sem björgunarstarfi lauk eða þar sem loftfar og varningur er.

                           XIII. kafli. Ýmis ákvæði.
  135. gr. Ef ástæða er til að ætla að loftfar, sem á að hefja á loft, sé ekki
 lofthæft eða ekki tilhlýðilega skipað áhöfn eða það muni verða notað andstætt
 ákvæðum laga þessara eða reglum settum samkvæmt þeim er Flugmálastjórn heimilt
að leggja bann við för loftfarsins og, beri nauðsyn til, að aftra því að það sé
hafið upp af flugvelli uns úr er bætt. Flugmálastjórn getur kallað eftir aðstoð
     lögregluyfirvalda til að halda uppi slíku banni og ber að veita hana.
136. gr. Flugmálastjórn er heimilt að aftra för loftfars af flugvelli uns gjöld
eru greidd eða trygging sett fyrir greiðslu vegna þess loftfars sem í hlut á eða
                       annarrar starfsemi flugrekandans.
Vanræki handhafar leyfa eða skírteina útgefinna samkvæmt lögum þessum eða reglum
 settum samkvæmt þeim skyldur þær sem leiðir af lögum þessum eða reglum settum
samkvæmt þeim getur Flugmálastjórn, að viðlagðri dagsekt eða vikusekt, boðið að
 skylda sú sem um ræðir skuli af hendi innt. Bera má lögmæti slíkrar ákvörðunar
 undir dómstóla, enda sé það gert innan 15 daga frá birtingu hennar. Heimta má
      dagsektir eða vikusektir með fjárnámi samkvæmt ákvæðum aðfararlaga.
137. gr. Til aukins öryggis við loftferðir er samgönguráðherra heimilt að setja
reglur^1) um meðferð, geymslu og afhendingu eldsneytis og annars sem til búnaðar
         loftfara þarf og um eftirlit með því að reglurnar séu haldnar.
                          ^1)Rg. 282/1980, sbr. 466/1991.
 138. gr. Skráður umráðandi loftfars í loftfaraskrá, flugrekstraraðili, þar með
  talinn erlendur aðili, og réttur umráðandi viðurkennds flugvallar eða annars
      loftferðamannvirkis eru skyldir til að láta í té þær upplýsingar sem
Flugmálastjórn krefst. Sömu skyldu hefur fyrirsvarsmaður viðurkenndrar starfsemi
 skv. 28. gr. eða annarrar starfsemi sem rekin er samkvæmt viðurkenningu eftir
                 lögum þessum eða reglum settum samkvæmt þeim.
  Flugmálastjórn er óheimilt að skýra þriðja aðila frá vitneskju sem hún hefur
 fengið með framangreindum hætti eða skv. 27. gr., nema að því leyti sem það er
       nauðsynlegt í samstarfi við önnur yfirvöld, þar með talin erlend.
    139. gr. Samgönguráðherra kveður á um gjöld sem inna ber af hendi fyrir
   starfsemi sem Flugmálastjórn annast samkvæmt lögum þessum og reglum settum
               samkvæmt þeim með setningu sérstakrar gjaldskrár.
Samgönguráðherra er heimilt að ákveða að við gjaldtöku sé mætt þeim kostnaði sem
                rekstur þessarar starfsemi hefur í för með sér.
              Gjöld samkvæmt þessari grein má heimta með fjárnámi.
       140. gr. Flugmálastjórn skal gefa út upplýsingabréf um flugmál og
 flugmálahandbók. Skulu allir handhafar flugrekstrarleyfa og flugkennsluleyfa,
       útgefinna af Flugmálastjórn, vera áskrifendur að útgáfum þessum. Í
 flugmálahandbók skulu birtar þær ákvarðanir Flugmálastjórnar sem teknar eru á
grundvelli laga þessara og reglna settra samkvæmt þeim og hafa almennt gildi en
 birtast ekki í Stjórnartíðindum. Skulu þær vera á íslensku eða ensku eftir því
sem við á. Samgönguráðherra er heimilt að höfðu samráði við Íslenska málnefnd að
                 kveða nánar á um útgáfu þeirra með reglugerð.
 141. gr. Brot gegn lögum þessum eða reglum sem settar eru samkvæmt þeim varða
sektum eða fangelsi allt að fimm árum. Beita skal ákvæðum almennra hegningarlaga
                            um tilraun og hlutdeild.
142. gr. Svipta skal skírteinishafa rétti til starfa þess sem skírteinið veitir
 ef hann hefur gerst sekur um vítavert brot gegn lögum þessum eða reglum settum
  samkvæmt þeim, eða ef telja verður með hliðsjón af eðli brotsins eða annars
 framferðis hans sem skírteinishafa varhugavert að hann neyti réttinda samkvæmt
                                  skírteininu.
Svipting starfsréttinda skal vera um ákveðinn tíma, eigi skemur en þrjá mánuði,
               eða ævilangt ef sakir eru miklar eða brot ítrekað.
  143. gr. Nú telur Flugmálastjórn skilyrði til sviptingar starfsréttinda vera
 fyrir hendi og skal hún þá svipta hlutaðeigandi starfsskírteini til bráðbirgða
    svo skjótt sem unnt er. Bera má ákvörðun Flugmálastjórnar undir dómstóla
   samkvæmt reglum um meðferð opinberra mála og skal Flugmálastjórn leiðbeina
   hlutaðeigandi um þann rétt. Úrlausn héraðsdóms sætir kæru til Hæstaréttar.
    Sviptingartími skv. 1. mgr. skal dragast frá endanlegum sviptingartíma.
   144. gr. Áfrýjun dóms þar sem kveðið er á um sviptingu réttar frestar ekki
verkun hans að því leyti. Þó getur dómari ákveðið með úrskurði að áfrýjun fresti
                 framkvæmd sviptingar er sérstaklega stendur á.
 145. gr. Samgönguráðherra er heimilt að setja reglugerðir^1) til framkvæmda og
                           skýringar á lögum þessum.
       ^1)Rg. um vöruflutninga með loftförum, 51/1976, sbr. 562/1987. Rg. um
meðalþunga o.fl., 52/1976, sbr. 394/1984. Rg. um mannflutninga í loftförum, sbr.
     53/1976, sbr. 293/1979, 443/1979, 251/1984, 33/1993 og 86/1995. Rg. um
     fallhlífastökk, 440/1976, sbr. 479/1982. Rg. 442/1976 (flugsýningar og
   flugkeppni). Rg. 443/1976, sbr. 433/1979 og 478/1982 (skoðanir, viðhald og
 viðgerðir loftfara). Rg. um flutning hreyfiskerts fólks með stórum flugvélum,
 442/1979. Rg. um heimasmíði loftfara, 216/1982. Augl. 176/1983. Rg. 176/1983.
Rg. 348/1983 (flutningur hergagna með loftförum). Rg. um lágmarksbúnað loftfara,
 627/1983, sbr. 396/1985 og 254/1986. Rg. um flug loftfara í millilandaflugi um
íslenska lofthelgi, 20/1985. Rg. um lágmarksafkastagetu flugvéla, 263/1986. Rg.
um fis, 555/1987, sbr. 286/1991. Rg. 523/1989. Rg. 237/1990 (starfsreglur fyrir
  flugeftirlitsnefnd). Rg. um öruggan flutning hættulegs varnings flugleiðis,
  322/1990. Rg. 641/1991, sbr. 43/1992, 109/1992, 47/1993, 432/1993, 139/1996,
250/1996, 479/1996 og 85/1998 (um flutningaflug). Augl. 375/1992, sbr. 232/1994.
Rg. um Flugmálastjórn, 292/1993. Augl. 567/1993. Augl. 102/1994. Augl. 439/1994.
 Augl. 477/1994. Rg. 336/1995. Rg. 185/1997 (um leiguflug til og frá Íslandi).
  Augl. 199/1997, sbr. 171/1998. Rg. 441/1997. Rg. 488/1997 (um almannaflug).
        Augl. 575/1997. Augl. 650/1997. Augl. 651/1997. Rg. 126/1998, um
    tilkynningarskyldu. Rg. 419/1999 (um skírteini útgefin af Flugmálastjórn
       Íslands), sbr. augl. 418/1999. Rg. 450/1999 (um einelti loftfara í
  almenningsflugi). Rg. 490/1999 (um takmarkanir á hávaða frá þotum sem fljúga
 undir hljóðhraða í almenningsflugi). Rg. 680/1999 (um ráðstafanir er stuðla að
        bættu öryggi og heilsu flugverja). Rg. 692/1999 (um flugskóla).
                      146. gr. Lög þessi taka þegar gildi.

                            Ákvæði til bráðabirgða.
                                       I.
 II. Reglugerðir og auglýsingar, sem gefnar hafa verið út samkvæmt heimildum í
  [6]lögum nr. 34/1964 og í gildi eru við gildistöku laga þessara, skulu halda
gildi sínu þar til þær verða sérstaklega felldar úr gildi með reglugerðum settum
              samkvæmt lögum þessum sem leysa þær eldri af hólmi.
                                      III.
IV. Að því marki sem frávik eru frá ákvæðum [7]laga nr. 41/1949, sbr. [8]lög nr.
  46/1956, í ákvæðum X. kafla laga þessara, skulu ákvæði kaflans ganga framar.

References

   Visible links
   1. http://www.althingi.is/dba-bin/lawformpr.pl?lnr=1998060
   2. file://1938080.html#g11
   3. file://1973011.html
   4. file://1973011.html
   5. file://1940019.html#g4
   6. file://1964034.html
   7. file://1949041.html
   8. file:///altext/stjtnr.html#1956046
