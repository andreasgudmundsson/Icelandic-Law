
   --------------------------------------------------------------------------

                                              Lög um Húsnæðisstofnun ríkisins^1)

                             1993 nr. 97 12. ágúst

   --------------------------------------------------------------------------

   ^1)Falla úr gildi 1. janúar 1999, sbr. [2]l. 44/1998, 52. gr. Um
   gildistöku þeirra laga og lagaskil við [3]l. 97/1993, sjá ákv. XII. kafla
   og brbákv. með [4]l. 44/1998.

                                   I. kafli.
                                Markmið laganna.
                                     1. gr.
        Markmið laganna er:
    að stuðla að því með lánveitingum og skipulagi húsnæðismála og
   húsbygginga að landsmenn geti búið við öryggi í húsnæðismálum,
    að stuðla að jafnrétti í húsnæðismálum þannig að fjármunum verði
   sérstaklega varið til þess að auka möguleika fólks til að eignast eða
   leigja húsnæði á viðráðanlegum kjörum.

                                   II. kafli.
                      Hlutverk og skipulag stofnunarinnar.
                                     2. gr.
        Húsnæðisstofnun ríkisins er ríkisstofnun er lýtur sérstakri stjórn og
   heyrir undir félagsmálaráðherra sem fer með yfirstjórn húsnæðismála.
        Húsnæðisstofnun ríkisins skal annast stjórn og framkvæmd opinberra
   afskipta af húsnæðismálum samkvæmt lögum þessum. Húsnæðisstofnun skal vera
   ráðgefandi fyrir félagsmálaráðuneytið og önnur stjórnvöld í húsnæðismálum
   og fara með þau verkefni sem ráðherra felur henni á sviði húsnæðismála.
        Húsnæðisstofnun skal koma á framfæri við almenning upplýsingum um
   hlutverk og þjónustu stofnunarinnar. Stofnunin skal leitast við að veita
   landsmönnum sömu þjónustu óháð búsetu.

                                     3. gr.
        Ráðherra ákveður með reglugerð,^1) að fenginni tillögu
   húsnæðismálastjórnar, skipulag stofnunarinnar, þar á meðal skiptingu
   hennar í svið eða deildir að því leyti sem ekki er kveðið á um það í lögum
   þessum. Heimilt er að sameina yfirstjórn, rekstur og starfsmannahald
   tveggja eða fleiri sviða, deilda og sjóða sem kveðið er á um í lögum
   þessum.
        Kostnaði við rekstur Húsnæðisstofnunar ríkisins skal skipt milli
   þeirra sjóða sem stofnunin rekur, að teknu tilliti til umfangs í rekstri
   þeirra og útistandandi eigna í lok reikningsárs. Ráðherra setur nánari
   ákvæði í reglugerð^2) um framkvæmd þessarar greinar.

   ^1)Rg. 370/1994.^2)Rg. 54/1994.

                                     4. gr.
        Stjórn Húsnæðisstofnunar ríkisins, húsnæðismálastjórn, skipa sjö
   menn, kosnir hlutbundinni kosningu af Alþingi eftir hverjar
   alþingiskosningar. Varamenn skulu kosnir á sama hátt. Ráðherra skipar
   formann og varaformann úr hópi stjórnarmanna. Skipunartími formanns og
   varaformanns skal vera takmarkaður við embættistíma þess ráðherra sem
   skipaði þá.
        Ráðherra ákveður þóknun stjórnarinnar og greiðist hún á sama hátt og
   annar kostnaður við stofnunina, sbr. 7. gr.

                                     5. gr.
        Hlutverk húsnæðismálastjórnar er:

   1.
           Að hafa umsjón með fjárhag, rekstri og annarri starfsemi
           Húsnæðisstofnunar ríkisins, Byggingarsjóðs ríkisins og
           Byggingarsjóðs verkamanna og gæta þess að starfað sé í samræmi við
           gildandi lög og reglugerðir.
   2.
           Að gera tillögur til félagsmálaráðherra að fjárhagsáætlun þar sem
           fram komi sundurliðaður áætlaður rekstrarkostnaður og fyrirhuguð
           skipting ráðstöfunarfjár milli útlánaflokka byggingarsjóðanna og
           meginsjónarmið um ráðstöfun þess.
   3.
           Að úthluta framkvæmdaraðilum lánum til félagslegra íbúða og skera
           úr vafa- og ágreiningsmálum varðandi einstakar lánveitingar.
   4.
           Að fjalla um önnur mál sem ráðherra eða framkvæmdastjóri leggur
           fyrir hana eða henni eru falin samkvæmt lögum þessum.

                                     6. gr.
        Félagsmálaráðherra skipar framkvæmdastjóra Húsnæðisstofnunar
   ríkisins, að fenginni tillögu húsnæðismálastjórnar, til [fimm]^1) ára í
   senn og setur honum erindisbréf.
        Framkvæmdastjóri annast daglega stjórn stofnunarinnar og ræður
   starfsfólk til hennar.
        Framkvæmdastjóri ber ábyrgð á fjárreiðum og starfsmannahaldi
   stofnunarinnar og á því að þessir þættir séu innan þess ramma sem fjárlög
   setja.
        Framkvæmdastjóri vinnur tillögur að starfs- og fjárhagsáætlun
   stofnunarinnar.
        Framkvæmdastjóri situr fundi húsnæðismálastjórnar með tillögurétti en
   án atkvæðisréttar.

   ^1)[5]L. 83/1997, 37. gr.

                                     7. gr.
        Félagsmálaráðherra ákvarðar með reglugerð, að fengnum tillögum
   húsnæðismálastjórnar, lántökugjöld, gjöld fyrir tæknilega þjónustu, svo og
   gjöld vegna innheimtu af lánum stofnunarinnar sem eru í vanskilum. Heimilt
   er að jafna síðastgreindum kostnaði niður á skuldara þannig að búseta hafi
   ekki áhrif á kostnaðinn.

                                  III. kafli.
                           Byggingarsjóður ríkisins.
                                     8. gr.
        Hlutverk Byggingarsjóðs ríkisins er að annast lánveitingar og að
   sinna húsbréfaviðskiptum í samræmi við ákvæði laga þessara og reglugerða á
   grundvelli þeirra. Sjóðurinn annast einnig um lántökur og lánveitingar sem
   átt hafa sér stað úr sjóðnum eða ákveðið kann að verða að taka upp.

                                     9. gr.
        Fjár í Byggingarsjóð ríkisins skal aflað á þann hátt sem hér segir:

   1.
           Með tekjum af eigin fé sjóðsins, þ.e. afborgunum, vöxtum og
           verðtryggingu af veittum lánum.
   2.
           Með árlegu framlagi úr ríkissjóði samkvæmt fjárlögum.
   3.
           Með sölu skuldabréfa til Atvinnuleysistryggingasjóðs, til
           lífeyrissjóða samkvæmt samningum Húsnæðisstofnunar við
           lífeyrissjóði, svo og með öðrum lántökum samkvæmt nánari ákvörðun
           í fjárfestingar- og lánsfjáráætlun hverju sinni.

                                    10. gr.
        Byggingarsjóður ríkisins er í vörslu Seðlabanka Íslands.
   [Húsnæðismálastjórn getur, að fengnu samþykki félagsmálaráðherra, tekið
   ákvörðun um að sjóðurinn verði varðveittur á annan hátt að nokkru leyti
   eða öllu ef það er talið auka möguleika sjóðsins á ávöxtun án þess að hafa
   í för með sér áhættu fyrir hann. Þess skal gætt að sjóðurinn hafi jafnan
   nægilegt laust fé til að standa við skuldbindingar sínar.]^1)
        Húsnæðismálastjórn skal, að fengnu samþykki félagsmálaráðherra, semja
   við viðskiptabanka og aðrar fjármálastofnanir um afgreiðslu og innheimtu
   lána.

   ^1)[6]L. 12/1994, 1. gr.

                                    11. gr.
        Úr Byggingarsjóði ríkisins er heimilt að veita lán skv. 1.3. tölul.
   enda hafi verið gert ráð fyrir þessum lánaflokkum í fjárhagsáætlun
   sjóðsins fyrir það ár sem veiting láns fer fram:

   1.
           Lán til bygginga heimila fyrir aldraða og dagvistarstofnana fyrir
           börn og aldraða.
   2.
           Sérstök lán til einstaklinga með sérþarfir.
   3.
           Lán eða styrk til tækninýjunga og annarra umbóta í
           byggingariðnaði.

        Húsnæðismálastjórn er heimilt að ákveða nýja lánaflokka að fengnu
   samþykki félagsmálaráðherra.^1)

   ^1)Rg. 533/1997.

                    Um lánveitingar Byggingarsjóðs ríkisins.
                                    12. gr.
        Lán skv. 1. tölul. 11. gr. er heimilt að veita þeim sem byggja
   hjúkrunarheimili eða dagvistarstofnanir handa börnum eða öldruðum.
        Sá sem hyggst hefjast handa um byggingu dvalarheimilis skal fyrst
   láta fara fram athugun á þörf fyrir slíkt heimili í samvinnu við
   sveitarstjórn.
        Skilyrði lánveitingar er að umsókn um lán til byggingar
   dagvistarstofnunar eða dvalarheimilis fylgi umsögn heilbrigðisráðuneytis.

                                    13. gr.
        Lán skv. 2. tölul. 11. gr. er aðeins heimilt að veita
   ellilífeyrisþegum og öryrkjum sem búa við skerta starfsorku eða eru
   hreyfihamlaðir. Lánin eru veitt til byggingar eða kaupa á íbúðarhúsnæði
   vegna aukins kostnaðar af völdum sérþarfa umsækjanda og geta komið til
   viðbótar fasteignaveðlánum sem húsbréfadeild gefur út vegna byggingar eða
   kaupa á íbúð.
        Lán þessi má enn fremur veita til endurbóta á húsnæði.
        Lán samkvæmt þessari grein má einnig veita þeim sem hafa orðið fyrir
   meiri háttar röskun á högum og hafa vegna fráfalls maka eða af öðrum
   ástæðum lækkað svo í tekjum að þeir geta ekki haldið íbúðum sínum.
   Umsóknum um lán samkvæmt þessari málsgrein skal fylgja umsögn
   félagsmálastofnunar eða viðkomandi sveitarstjórnar.

                                    14. gr.
        Lán skv. 3. tölul. 11. gr. er heimilt að veita til þess að gera
   tilraunir með tækninýjungar eða aðrar umbætur sem leitt geta til lækkunar
   byggingarkostnaðar enda fylgi staðfesting á því að umsóknin sé ekki
   lánshæf hjá sérsjóðum iðnaðarins. Heimilt er að hafa fyrirgreiðsluna í
   formi styrks.

                                    15. gr.
        Húsnæðismálastjórn skal við gerð fjárhagsáætlunar hverju sinni ákveða
   hámarkshlutfall af byggingarkostnaði fyrir lán skv. 1. tölul. 11. gr.
        Fjárhæð láns skv. 2. tölul. 11. gr. má nema allt að 80% af
   viðbótarkostnaði eða endurbótakostnaði enda séu framkvæmdir nauðsynlegar
   að mati húsnæðismálastjórnar.
        Fjárhæð láns eða styrks skv. 3. tölul. 11. gr. svo og lánstíma skal
   ákveða hverju sinni af húsnæðismálastjórn með hliðsjón af kostnaði við að
   koma nýjungum í notkun, svo og mikilvægi þeirra fyrir byggingariðnaðinn.
        Lánstími skv. 1.2. tölul. 11. gr. skal vera allt að 25 árum.
        Að öðru leyti gilda ákvæði 16. gr. laganna um lán skv. 1.3. tölul.
   11. gr.
        Í reglugerð^1) skal kveðið nánar á um lánaflokka skv. 1.3. tölul.
   11. gr.

   ^1)Rg. 38/1996.

                                   Lánskjör.
                                    16. gr.
        Öll lán Byggingarsjóðs ríkisins skulu vera að fullu verðtryggð og
   miðast höfuðstóll lánsins við lánskjaravísitölu eins og hún er á hverjum
   tíma, sbr. 39. gr. laga nr. 13 frá 10. apríl 1979.^1)
        Hvert lán skal að jafnaði tryggt með 1. eða 2. veðrétti í þeirri íbúð
   sem lánað er til eins og nánar greinir í lögum þessum. Jafnframt má ákveða
   að veitt lán og áhvílandi megi ekki fara fram úr tilteknu hlutfalli af
   kaupverði, fasteignamati eða brunabótamati.
        Vextir af lánum Byggingarsjóðs ríkisins frá og með 1. júlí 1984 skulu
   vera breytilegir. Ríkisstjórnin tekur ákvörðun um vexti af hverjum
   lánaflokki á hverjum tíma að fengnum tillögum húsnæðismálastjórnar og
   umsögn Seðlabankans. Selji lántakandi (skuldari) íbúð sína ber honum
   skylda til að tilkynna aðilaskipti að láni til Húsnæðisstofnunar ríkisins
   án tafar. Kaupanda og seljanda ber báðum að undirrita yfirlýsingu um þetta
   efni. Sé tilkynningarskylda vanrækt er húsnæðismálastjórn heimilt að
   gjaldfella þau lán er hvíla á fasteign frá Byggingarsjóði ríkisins.
        Ríkisstjórninni er heimilt að ákveða breytt vaxtakjör á láni við
   aðilaskipti til samræmis við almenn vaxtakjör samkvæmt nánari ákvörðun
   hennar.
        Lán skulu vera afborgunarlaus fyrstu tvö árin en endurgreiðast síðan
   að fullu með jöfnum greiðslum vaxta og afborgana (annuitet) að viðbættum
   verðbótum samkvæmt lánskjaravísitölu Seðlabanka Íslands á eftirstöðvum
   lánstímans. Heimilt skal þó lántakanda að greiða lán upp á skemmri tíma og
   skal þess getið í skuldabréfi.
        Gjalddagar lána skulu eigi vera færri en fjórir á ári.

   ^1)Nú [7]l. 25/1987, V. kafli.

                                    17. gr.
        Að fengnum tillögum húsnæðismálastjórnar ákveður félagsmálaráðherra
   skiptingu áætlaðs ráðstöfunarfjár Byggingarsjóðs ríkisins milli einstakra
   lánaflokka skv. 11. gr. eitt almanaksár í senn.
        Ráðherra er heimilt að flytja ráðstöfunarfé milli lánaflokka innan
   ársins, að tillögu húsnæðismálastjórnar, ef sérstakar ástæður mæla með
   því.

                                   IV. kafli.
                               Húsbréfaviðskipti.
                                    18. gr.
        Við Byggingarsjóð ríkisins er heimilt að starfrækja sérstaka
   húsbréfadeild. Um hlutverk hennar fer eins og greinir í lögum þessum.
   Fjárhagur húsbréfadeildar skal aðskilinn frá öðrum þáttum í starfsemi
   Byggingarsjóðs ríkisins.

                                    19. gr.
        Hlutverk húsbréfadeildar er:

   a.
           Að gefa út flokka markaðshæfra skuldabréfa í nafni Byggingarsjóðs
           ríkisins, hér eftir nefnd húsbréf, og með þeim kjörum og skilmálum
           sem ákveðin eru með lögum þessum eða reglugerð.
   b.
           Að skipta á húsbréfum og fasteignaveðbréfum sem gefin eru út með
           veði í íbúðarhúsnæði í tengslum við fasteignaviðskipti,
           nýbyggingar og meiri háttar viðbyggingar, endurbætur og endurnýjun
           á notuðu íbúðarhúsnæði, sbr. c-lið 2. mgr. 20. gr.
   c.
           Að stuðla að því að húsbréf séu ávallt seljanleg á markaði.

                                    20. gr.
        Húsbréfadeild setur ákveðnar viðmiðunarreglur um veðhæfni fasteigna
   og greiðslugetu skuldara fasteignaveðbréfa. Ef þau skilyrði eru ekki
   uppfyllt getur húsbréfadeildin synjað um skipti á skuldabréfum.
        Við skipti á húsbréfum gegn fasteignaveðbréfum skv. b-lið 19. gr.
   skal liggja fyrir mat á eftirfarandi þáttum:

   a.
           Veðhæfni þeirrar fasteignar sem lögð er að veði fyrir tilgreindri
           skuld.
   b.
           Greiðslugetu skuldara.
   c.
           Verðmæti húsbréfa og fasteignaveðbréfa miðað við markaðsvexti
           sambærilegra verðbréfa á viðskiptadegi. Sé ekki unnt að miða við
           vexti á viðskiptadegi skal miða við nýjustu og bestu heimildir um
           markaðsvexti.

        Húsnæðismálastjórn skal, að fengnu samþykki félagsmálaráðherra, semja
   við viðskiptabanka og aðrar fjármálastofnanir um að annast mat skv. b- og
   c-liðum þessarar greinar og hafa með höndum samskipti skuldara
   fasteignabréfa við húsbréfadeild. Jafnframt má ákveða í reglugerð að mat
   skv. a-lið megi fela sérstökum trúnaðarmönnum.

                                    21. gr.
        Húsbréfadeildinni er heimilt að áskilja sér vaxtaálag til að mæta
   rekstrarkostnaði og áætluðum útlánatöpum. Félagsmálaráðherra ákveður
   vaxtaálag þetta, að fengnum tillögum frá húsnæðismálastjórn.

                                    22. gr.
        Húsbréfadeild skal gæta þess í starfsemi sinni að inn- og útgreiðslur
   vegna fasteignaveðbréfa og húsbréfa standist á þannig að jafnvægi sé á
   hverjum ársfjórðungi. Í þessu skyni skal deildin gera áætlanir um
   fjárstreymi fram í tímann.

                                    23. gr.
        Byggingarsjóður ríkisins innheimtir afborganir og vexti af keyptum
   fasteignaveðbréfum og ráðstafar því fé sem þannig innheimtist til
   endurgreiðslu húsbréfa eftir hlutkesti sem notarius publicus hefur umsjón
   með. Þegar hlutkesti hefur farið fram skal auglýsa með tveggja mánaða
   fyrirvara númerin á húsbréfunum sem upp hafa komið til innlausnar. Skal
   kveða á um fyrirkomulag þetta í reglugerð.

                                    24. gr.
        Heimilt er skuldurum fasteignaveðbréfa að greiða aukaafborganir af
   skuldabréfum sínum eða að endurgreiða skuldina að fullu fyrir gjalddaga.
   Til að jafna fjárstreymi vegna slíkra endurgreiðslna er húsbréfadeildinni
   heimilt að innleysa útgefin húsbréf eftir hlutkesti, sbr. ákvæði 23. gr.

                                    25. gr.
        Endurgreiðslur höfuðstóls og vaxta húsbréfa, sem fallnar eru í
   gjalddaga, fyrnast sé þeirra ekki vitjað innan 10 ára frá gjalddaga.
   Gjaldfallnar endurgreiðslur verðtryggðra lána bera ekki vexti eða
   verðbætur eftir gjalddaga. Um ógildingu húsbréfa fer eftir almennum lögum.

                                    26. gr.
        [Hámarkslánstími á fasteignaveðbréfum er húsbréfadeild kaupir skal
   vera 40 ár.]^1) Húsbréfadeild getur áskilið sér að einungis verðtryggð
   skuldabréf séu gjaldgeng í skiptum fyrir húsbréf. Heimilt er ráðherra að
   kveða nánar á um lánstíma einstakra lánaflokka í reglugerð.

   ^1)[8]L. 150/1995, 1. gr.

                                    27. gr.
        Skipta má á fasteignaveðbréfum fyrir húsbréf fyrir fjárhæð sem nemur
   allt að 75% af eðlilegu matsverði fasteignar. Ráðherra ákveður með
   reglugerð^1) hvert hlutfall þetta skuli vera og getur hann ákveðið að
   hlutfallið vegna nýbygginga eða kaupa á íbúð í fyrsta sinn sé hærra en
   lánshlutfall vegna annarra fasteignaviðskipta.
        Húsbréfadeild setur reglur um eðlilegt matsverð fasteigna sem skulu
   byggjast á viðmiðun við markaðsverð, brunabótamat, byggingarkostnað og
   samþykktan kostnað við meiri háttar endurnýjun eða endurbætur á
   íbúðarhúsnæði. Taka ber tillit til áhvílandi veðskulda þannig að
   fasteignaveðbréfið sé innan þessara marka. Ráðherra getur með reglugerð
   ákveðið hámarksfjárhæð fasteignaveðbréfa sem húsbréfadeild kaupir vegna
   hverrar fasteignar.

   ^1)Rg. 549/1997.

                                  [27. gr. a.
        Húsnæðismálastjórn er heimilt að veita lán úr Byggingarsjóði ríkisins
   til allt að 15 ára í því skyni að leysa úr tímabundnum greiðsluerfiðleikum
   hjá lánþegum fasteignaveðbréfa húsbréfadeildar og lánþegum Byggingarsjóðs
   ríkisins. Skilyrði er að greiðsluvandi stafi af óvæntum tímabundnum
   erfiðleikum vegna veikinda, slysa, minni atvinnu, atvinnuleysis eða af
   öðrum ófyrirséðum atvikum.
        Húsnæðismálastjórn er heimilt, með sömu skilyrðum og um getur í 1.
   mgr., að fresta greiðslum hjá einstökum lánþegum fasteignaveðbréfa
   húsbréfadeildar og lánþegum Byggingarsjóðs ríkisins í allt að þrjú ár og
   leggjast þær greiðslur við höfuðstól skuldarinnar, enda þyki slík aðstoð
   líkleg til að koma í veg fyrir greiðsluvanda.
        Lán skv. 1. mgr. og frestun á greiðslu skv. 2. mgr. geta farið saman.
        Ráðherra setur nánari reglur^1) um framkvæmd þessa ákvæðis að fengnum
   tillögum húsnæðismálastjórnar.]^2)

   ^1)Rg. 184/1996.^2)[9]L. 150/1995, 2. gr.

                                    28. gr.
        Húsbréf skulu gefin út í verðbréfaflokkum og skulu öll bréf í sama
   flokki bera sömu upphæð. Húsbréfadeild gerir tillögu til
   félagsmálaráðherra um verðtryggingarskilmála, endurgreiðsluform, lánstíma,
   vexti og heildarfjárhæðir í hverjum flokki. Ríkisstjórnin tekur ákvörðun
   um framangreind atriði að fenginni umsögn Seðlabanka Íslands.

                                    29. gr.
        Húsbréfadeild skal stuðla að því að greið sala sé á húsbréfum á
   markaði. Í því skyni skal deildin leita eftir samstarfi við banka,
   lífeyrissjóði og aðra aðila á fjármagnsmarkaði. Jafnframt er
   Byggingarsjóði ríkisins heimilt að ráðstafa hluta af fjárráðum sínum til
   viðskipta með húsbréf í því skyni að stuðla að jafnvægi á markaðinum.

                                    30. gr.
        Húsbréfadeild skal beita sér fyrir því að húsbréfaflokkar verði
   skráðir á opinberu verðbréfaþingi þannig að daglega sé til skrá yfir
   viðskipti þar sem fram komi kaup- og sölugengi húsbréfa. Húsbréfadeild
   skal sjá um að slíkar upplýsingar séu birtar reglulega.

                                    31. gr.
        Verðbréfamiðlurum, sem annast viðskipti með húsbréf, er skylt að hafa
   á reiðum höndum og aðgengilega nýjustu skráningu á gengi húsbréfa fyrir
   viðskiptaaðila sína. Viðskiptaaðilum er óheimilt að láta fara fram
   viðskipti, sem eru í ósamræmi við það bil sem er á milli hæsta og lægsta
   söluverðs eða kaupverðs sem opinbert er, án þess að koma á framfæri
   opinberlega slíku kaup- eða sölutilboði. Verðbréfamiðlurum, sem annast
   viðskipti með húsbréf, er skylt að tilkynna öll viðskipti sem þeir annast
   jafnharðan til þess verðbréfaþings sem annast skráningu húsbréfa skv. 30.
   gr.

                                    32. gr.
        [[Fjármálaeftirlitið]^1) skal hafa eftirlit með því að starfsemi
   húsbréfadeildar sé í samræmi við ákvæði laga þessara og reglugerða settra
   samkvæmt þeim. Um eftirlitið fer eftir ákvæðum laga um [opinbert eftirlit
   með fjármálastarfsemi].^1) Haft skal eftirlit með útgáfu húsbréfa og
   fjárhag húsbréfadeildar. Skal Húsnæðisstofnun ríkisins veita
   [Fjármálaeftirlitinu]^1) allar þær upplýsingar sem [það]^1) telur
   nauðsynlegar. Í þeim mæli sem [Fjármálaeftirlitið]^1) telur nauðsynlegt
   til að meta fjárhagsstöðu húsbréfadeildar hefur það rétt til að afla
   upplýsinga og láta fara fram vettvangsrannsóknir hjá öðrum deildum
   Húsnæðisstofnunar ríkisins.
        Auk eftirlits með húsbréfadeild skv. 1. mgr. skal
   [Fjármálaeftirlitið]^1) hafa eftirlit með viðskiptum með húsbréf á
   eftirmarkaði á grundvelli [10]laga um verðbréfaviðskipti, nr. 9/1993, og
   [11]laga um verðbréfasjóði, nr. 10/1993. Seðlabanki Íslands skal stuðla að
   því að jafnvægi ríki á húsbréfamarkaði. Seðlabankinn skal í þeim mæli sem
   hann telur nauðsynlegt hindra að verulegt misvægi myndist á markaðnum
   fyrir húsbréf.]^2)

   ^1)[12]L. 84/1998, 13. gr., sem öðlast gildi 1. janúar 1999.^2)[13]L.
   150/1995, 3. gr.

                                    33. gr.
        Löggiltum fasteignasölum er skylt að hafa aðgengilega skrá um gengi
   húsbréfa og upplýsa íbúðarkaupendur og íbúðaseljendur um atriði sem varða
   þau.

                                    34. gr.
        Húsbréf, sem gefin eru út samkvæmt þessum kafla, svo og vextir af
   þeim og verðbætur, eru undanþegin skattlagningu á sama hátt og
   spariskírteini ríkissjóðs.

                                   V. kafli.
                          Félagslegar íbúðir. Markmið.
                                    35. gr.
        Markmið með lánveitingum til félagslegra íbúða samkvæmt lögum þessum
   er að jafna kjör og aðstöðu fólks í landinu og skapa fólki öryggi að því
   er húsnæðismál varðar.
        Skal það gert með því

   a.
           að gera sveitarfélögum, félagasamtökum eða fyrirtækjum kleift, með
           hagstæðum lánum, að koma upp húsnæði ætlað sem eignaríbúðir,
           leiguíbúðir, leiguíbúðir með hlutareign eða leiguíbúðir með
           kauprétti,
   b.
           að gefa fólki kost á því að eignast húsnæði á viðráðanlegum
           kjörum,
   c.
           að gefa fólki færi á að leigja húsnæði, eða leigja með hlutareign
           eða kauprétti á viðráðanlegum kjörum.

        Við framkvæmd félagslegrar aðstoðar samkvæmt grein þessari skal við
   það miðað

   a.
           að fólk eigi val um þá kosti sem fram koma í grein þessari,
   b.
           að aðstoð til húsnæðismála gangi bæði til eignar- og leiguíbúða,
   c.
           að húsnæðiskostnaður einstaklinga eða fjölskyldna á hverjum tíma
           fari ekki fram úr þriðjungi af heildartekjum fjölskyldu,
   d.
           að binda opinberar aðgerðir til jöfnunar á húsnæðiskostnaði við
           aðstæður einstaklinga eða fjölskyldna eins og þær eru á hverjum
           tíma,
   e.
           að þess sé gætt að félagslegar íbúðir séu ávallt vandaðar að allri
           gerð og blandist annarri íbúðabyggð með eðlilegum hætti.

                      Félagslegar íbúðir. Skilgreiningar.
                                    36. gr.
        Félagslegar íbúðir samkvæmt lögum þessum eru:

   1.
           Kaupleiguíbúðir.
   2.
           Félagslegar eignaríbúðir.
   3.
           Félagslegar leiguíbúðir.
   4.
           Íbúðir í verkamannabústöðum, leiguíbúðir sveitarfélaga og
           félagasamtaka sem byggðar voru í tíð eldri laga, svo og íbúðir sem
           byggðar voru á vegum framkvæmdanefndar byggingaráætlunar og íbúðir
           sem byggðar voru samkvæmt [14]lögum nr. 58/1973 og [15]38/1976.

        Framkvæmdaraðili hefur val um þá kosti sem fram koma í 1.3. tölul.
   og skal við lánsumsókn kveðið á um hvers konar íbúð er um að ræða.
        Með félagslegum eignaríbúðum er átt við íbúðir sem kaupandi festir
   kaup á þegar í upphafi, sbr. ákvæði eldri laga um verkamannabústaði.
        Með félagslegum leiguíbúðum er átt við íbúðir sem eingöngu eru til
   leigu.
        Kaupleiguíbúðir eru tvenns konar: félagslegar kaupleiguíbúðir og
   almennar kaupleiguíbúðir. Í kaupleiguíbúðum er um þrjá kosti að velja:

   a.
           Kaupréttur nýttur strax í upphafi.
   b.
           Leigu með kauprétti.
   c.
           Leigu með hlutareign.

        Félagslegar kaupleiguíbúðir eru byggðar eða keyptar á vegum
   sveitarfélaga eða viðurkenndra félagasamtaka, fjármagnaðar með láni úr
   Byggingarsjóði verkamanna fyrir allt að 90% af samþykktum
   byggingarkostnaði og 10% framlagi af hálfu framkvæmdaraðila.
        [Almennar kaupleiguíbúðir eru byggðar eða keyptar á vegum
   sveitarfélaga, viðurkenndra félagasamtaka eða fyrirtækja, fjármagnaðar með
   lánum úr Byggingarsjóði verkamanna fyrir allt að 90% af samþykktum
   byggingarkostnaði, sbr. 50. og 52. gr., og a.m.k. 10% framlagi af hálfu
   framkvæmdaraðila.]^1)

   ^1)[16]L. 58/1995, 1. gr.

                       Framkvæmdaraðilar. Skilgreiningar.
                                    37. gr.
        Framkvæmdaraðilar koma á fót og reka félagslegar íbúðir. Þeir eru
   sveitarfélög, viðurkennd félagasamtök eða fyrirtæki með þeim hætti sem hér
   segir:

   a.
           Félagslegar kaupleiguíbúðir: Sveitarfélög eða félagasamtök.
   b.
           Félagslegar eignaríbúðir: Sveitarfélög.
   c.
           Félagslegar leiguíbúðir: Sveitarfélög eða félagasamtök.
   d.
           Almennar kaupleiguíbúðir: Sveitarfélög, félagasamtök eða
           fyrirtæki.

        Framkvæmdaraðilar geta einnig staðið að verkefni í sameiningu.
        Með félagasamtökum er átt við almannasamtök sem starfa að
   húsnæðismálum með það langtímamarkmið að koma á fót húsnæði og sjá um
   rekstur þess í þágu félagsmanna sinna. Félagsmálaráðherra skal með
   reglugerð setja skilyrði um fjárhagslega ábyrgð félagasamtaka.
        Fyrirtæki, sem hér er átt við, geta verið einstaklingar, félög og
   aðrir sem reka sjálfstæða starfsemi og þurfa af brýnni nauðsyn að koma upp
   íbúðarhúsnæði vegna starfsemi sinnar. Félagsmálaráðherra setur með
   reglugerð nánari ákvæði um skilyrði fyrir lánum til fyrirtækja.
        [Félagasamtök og fyrirtæki skulu hafa hlotið staðfestingu
   félagsmálaráðherra til þess að teljast fullgildir framkvæmdaraðilar
   samkvæmt lögum þessum. Að fenginni staðfestingu ráðherra skulu
   hlutaðeigandi aðilar tilkynna viðkomandi sveitarstjórn um fyrirhugaða
   byggingu eða kaup á íbúðum áður en sótt er formlega um lán, sbr. 2. mgr.
   42. gr. Jafnframt skulu þeir með sama hætti tilkynna húsnæðisnefnd um
   byggingu og kaup á íbúðum.]^1)

   ^1)[17]L. 58/1995, 2. gr.

                              Skipulag og stjórn.
                                  Yfirstjórn.
                                    [38. gr.
        Um yfirstjórn félagslegra húsnæðismála af hálfu ríkisins vísast til
   II. kafla laga þessara.
        Sveitarstjórn ber ábyrgð á félagslegu húsnæði á vegum þess.]^1)

   ^1)[18]L. 58/1995, 3. gr.

                      Sveitarstjórnir og húsnæðisnefndir.
                                    [39. gr.
         ^1)]^2)

   ^1)[19]L. 44/1998, 52. gr.^2)[20]L. 58/1995, 4. gr.

                   Skyldur, ábyrgð og verksvið sveitarfélaga.
                                    [40. gr.
        Sveitarstjórn mótar stefnu um það með hverjum hætti skuli staðið að
   byggingu félagslegra íbúða í sveitarfélaginu á þess vegum.
        Sveitarstjórn skal hafa frumkvæði að því að leysa húsnæðisþörf þess
   fólks í sveitarfélaginu sem þarfnast aðstoðar við húsnæðisöflun. Í því
   skyni skal sveitarstjórn kanna þörf á félagslegu húsnæði í
   sveitarfélaginu. Á grundvelli þeirrar könnunar skal unnin fjögurra ára
   áætlun um byggingu eða kaup félagslegra íbúða. Áætlunin skal endurskoðuð
   árlega. Áætlanir um byggingu eða kaup félagslegra íbúða eiga að byggjast á
   mati á þörf fyrir nýjar íbúðir, upplýsingum um stöðu húsnæðismála í
   sveitarfélaginu, horfum í atvinnulífinu og mannfjöldaþróun. Einnig komi
   fram í áætluninni fjöldi þeirra íbúða sem nauðsynlegt er að byggja eða
   kaupa, æskilegar stærðir, húsgerð og áætlaður byggingartími. Jafnframt
   skal gerð grein fyrir æskilegri skiptingu íbúða milli eignaríbúða og
   leiguíbúða.
        Ákvörðun sveitarstjórnar um byggingu eða kaup á félagslegum íbúðum í
   samræmi við áætlun skv. 1. mgr. er á ábyrgð sveitarstjórnar. Sveitarstjórn
   ber fjárhagslega ábyrgð á framkvæmdum svo og á íbúðunum í heild sinni að
   því marki sem sú ábyrgð hvílir ekki á öðrum aðilum samkvæmt lögum
   þessum.]^1)

   ^1)[21]L. 58/1995, 5. gr.

                                    [41. gr.
        Ábyrgð á úthlutun félagslegra íbúða á vegum sveitarfélags til
   einstaklinga er á vegum húsnæðisnefndar, sbr. 3. tölul. 45. gr.
        Leiði athugun Húsnæðisstofnunar á úthlutunum sveitarfélaga á íbúðum í
   ljós að húsnæðisnefnd hafi ekki gætt lagaskilyrða um eigna- og/eða
   tekjumörk eða greiðslugetu, sbr. 64. gr., eða eignamörk og greiðslugetu,
   sbr. 66. gr., eða eignamörk, sbr. 76. gr., er húsnæðismálastjórn heimilt
   að ákvarða að húsnæðisnefnd sendi öll gögn um úthlutanir til staðfestingar
   Húsnæðisstofnunar í eitt ár. Þær íbúðir, sem undir ákvæði þetta falla, eru
   íbúðir til eignar, leigu með eignarhlut eða leigu með kauprétti.]^1)

   ^1)[22]L. 58/1995, 6. gr.

                                    42. gr.
        [Sveitarfélag skal lána 10% af kostnaðarverði hverrar íbúðar við
   byggingu eða kaup á eignaríbúð, þó ekki á lögbýlum, sbr. 58. gr. a.]^1)
   Skal það gert með því að kaupa skuldabréf af Húsnæðisstofnun ríkisins.
   Húsnæðisstofnun endurgreiðir sveitarfélaginu lánið á 15 árum, sbr. 2. mgr.
   54. gr.
        [Sveitarfélag skal auk þess leggja fram, sem sérstakt óafturkræft
   framlag, 3,5% af kostnaðarverði hverrar félagslegrar íbúðar í
   sveitarfélaginu á vegum þess. Þegar um aðra framkvæmdaraðila en
   sveitarfélög er að ræða er greiðsla framlagsins háð samþykki
   sveitarstjórnar.]^1)

   ^1)[23]L. 58/1995, 7. gr.

                                    43. gr.
        Verði byggingarkostnaður meiri eða kaupverð íbúðar hærra en sá
   kostnaðargrundvöllur sem húsnæðismálastjórn hefur samþykkt að lánveitingu
   fjármagnar viðkomandi sveitarstjórn þann kostnað sem umfram er.
        Sveitarstjórn er ábyrg fyrir framkvæmdum, á framlagi hennar sem
   framkvæmdaraðila, á nýtingu fjármagns, uppgjöri og ráðstöfun þeirra íbúða
   sem eru á vegum sveitarfélagsins.

                                    44. gr.
        Sveitarfélag ber fjárhagslega ábyrgð á þeim umsýslukostnaði sem
   endursala íbúða hefur í för með sér. Er sveitarfélagi heimilt að áskilja
   sér allt að 1% álag af endursöluverði vegna eigendaskipta sem skiptist
   jafnt milli seljanda og kaupanda.
        Sveitarfélag ber þann kostnað sem kann að verða ef íbúð stendur auð
   við innlausn og endursölu.
        Nú selst eignaríbúð ekki og er sveitarfélagi þá heimilt að leigja
   hana tímabundið þar til kaupandi fæst. Um leigufjárhæð gildir
   viðmiðunarregla 73. gr. Í reglugerð skal nánar kveðið á um leigu samkvæmt
   grein þessari.

                      Skyldur og verksvið húsnæðisnefnda.
                                    45. gr.
        [Verkefni húsnæðisnefndar eru:

   1.
           Að gera áætlanir fyrir sveitarfélagið um þörf á félagslegu
           húsnæði.
   2.
           Að hafa yfirlit yfir félagslegar íbúðir á vegum sveitarfélagsins
           og annarra framkvæmdaraðila, svo og að vinna með öðrum
           framkvæmdaraðilum og einstaklingum að húsnæðismálum í
           sveitarfélaginu.
   3.
           Að hafa á sinni hendi úthlutun félagslegra íbúða á vegum
           sveitarfélagsins til einstaklinga. Ákvörðunin er fullnaðarákvörðun
           og ber húsnæðisnefnd ábyrgð á því að við úthlutunina sé gætt
           ákvæða laga um eignir, tekjur og greiðslugetu, sbr. 64. gr., eða
           eignir og greiðslugetu, sbr. 66. gr., eða eignir, sbr. 76. gr. Þó
           skulu óskir um undanþágu frá eigna- og/eða tekjumörkum eða
           greiðslugetu, sbr. 64. gr., eða greiðslugetu skv. 66. gr. sendar
           Húsnæðisstofnun til ákvörðunar.

           Húsnæðisnefnd skal senda Húsnæðisstofnun yfirlit yfir úthlutanir
           um leið og þær hafa farið fram á sérstökum eyðublöðum
           Húsnæðisstofnunar, einnig öll nauðsynleg gögn varðandi úthlutun í
           einstökum málum fari Húsnæðisstofnun fram á það vegna
           úrtakskönnunar.

   4.
           Að sjá um endursölu félagslegra íbúða. Húsnæðisstofnun staðfestir
           útreikninga húsnæðisnefnda við endursölu íbúða.
   5.
           Að veita íbúum sveitarfélagsins upplýsingar og aðra nauðsynlega
           þjónustu varðandi félagslegt húsnæði og húsaleigusamninga.

        Jafnframt sér húsnæðisnefnd um önnur þau verkefni sem sveitarstjórn
   felur henni.
        Heimilt er sveitarstjórn að fela félagsmálanefnd umsjón með útleigu
   leiguhúsnæðis í eigu sveitarfélags.]^1)

   ^1)[24]L. 58/1995, 8. gr.

  Skyldur, ábyrgð og verksvið félagasamtaka sem standa að félagslegum íbúðum.
                                    46. gr.
        Félagasamtök, sem fengið hafa staðfestingu félagsmálaráðherra um
   heimild til þess að koma á fót og reka félagslegar íbúðir, bera fulla
   ábyrgð á byggingu eða kaupum, á rekstri og ráðstöfun félagslegra íbúða á
   þeirra vegum.
        Verði byggingarkostnaður meiri eða kaupverð íbúðar á vegum
   félagasamtaka hærra en sá kostnaðargrundvöllur sem húsnæðismálastjórn
   hefur samþykkt að lánveitingu fjármagnar viðkomandi framkvæmdaraðili þann
   kostnað sem umfram er. Sama gildir ef fyrirtæki fær staðfestingu
   félagsmálaráðherra til að koma á fót og reka almennar kaupleiguíbúðir.

                          Byggingarsjóður verkamanna.
                                    47. gr.
        Hlutverk Byggingarsjóðs verkamanna er að annast lánveitingar til
   félagslegra íbúða með það að markmiði að bæta úr húsnæðisþörf þess fólks
   sem þarfnast til þess sérstakrar fyrirgreiðslu.

                                    48. gr.
        [Byggingarsjóður verkamanna er í vörslu Seðlabanka Íslands.
   Húsnæðismálastjórn getur, að fengnu samþykki félagsmálaráðherra, tekið
   ákvörðun um að sjóðurinn verði varðveittur á annan hátt að nokkru leyti
   eða öllu ef það er talið auka möguleika sjóðsins á ávöxtun án þess að hafa
   í för með sér áhættu fyrir hann. Þess skal gætt að sjóðurinn hafi jafnan
   nægilegt laust fé til að standa við skuldbindingar sínar.
        Fjár til sjóðsins skal aflað sem hér segir:]^1)

   a.
           með tekjum af eigin fé sjóðsins, þ.e. afborgunum, vöxtum og
           verðtryggingu af veittum lánum,
   b.
           með árlegum framlögum úr ríkissjóði eins og kveðið er á um í
           fjárlögum hverju sinni,
   c.
           með láni sveitarfélags til Húsnæðisstofnunar ríkisins, sbr. 42.
           gr.,
   d.
           með sölu skuldabréfa til lífeyrissjóða samkvæmt samningum
           Húsnæðisstofnunar ríkisins við lífeyrissjóði,
   e.
           með sérstökum lántökum sem ákveðnar verða í fjárfestingar- og
           lánsfjáráætlun hverju sinni þegar ráðstöfunarfé samkvæmt ad-liðum
           nægir ekki til áformaðra framkvæmda.

        Stefna skal að því að byggja félagslegt húsnæði sem nemur a.m.k.
   einum þriðja af árlegri íbúðaþörf landsmanna og skal fjáröflun til
   sjóðsins hagað samkvæmt því.
        Afgreiðsla lána úr sjóðnum og innheimta þeirra fara fram í almennum
   lánastofnunum sem Húsnæðisstofnun semur við um þá þjónustu.

   ^1)[25]L. 12/1994, 2. gr.

                                    49. gr.
        Framlög ríkissjóðs skv. 48. gr. skulu greidd Byggingarsjóði
   verkamanna í samræmi við greiðslubyrði hans á hverjum tíma.

                                  Lánaflokkar.
                                    50. gr.
        [Lánaflokkar Byggingarsjóðs verkamanna eru:

   1.
           lán til félagslegra kaupleiguíbúða,
   2.
           lán til félagslegra eignaríbúða,
   3.
           lán til félagslegra leiguíbúða,
   4.
           lán til almennra kaupleiguíbúða,
   5.
           lán til sveitarfélaga til byggingar félagslegra eignaríbúða á
           lögbýlum.

        Lánin nema allt að 90% af kostnaðarverði íbúðar.]^1)

   ^1)[26]L. 58/1995, 9. gr.

                                    51. gr.
        [Auk lána til íbúða skv. 50. gr. er heimilt að veita lán í
   neðangreindan byggingarkostnað, enda fari samanlagður kostnaður við hann
   og íbúðina ekki fram úr þeim kostnaðargrundvelli um hámarksverð á íbúðum
   sem húsnæðismálastjórn hefur ákveðið.

   1.
           Til bílskýla í nýbyggingum.

           Skilyrði er að nauðsynlegt sé að bílskýli fylgi íbúð af
           skipulagsástæðum og að skýlið sé hluti húss en ekki sjálfstæð
           bygging.

   2.
           Til bílskýla eða bílskúra í notuðu íbúðarhúsnæði í sérstökum
           undantekningartilfellum.

           Skilyrði er að sveitarstjórn sýni fram á að annað húsnæði sé ekki
           fyrir hendi eða það sé sannanlega ódýrara að kaupa notað húsnæði,
           með bílskúr/bílskýli, en að byggja nýtt hús.

   3.
           Til upphitunar á gangstétt.

        Auk lánveitinga skv. 1.3. tölul. er heimilt að veita sérstakt
   viðbótarlán til eigenda félagslegra íbúða í fjölbýlishúsi vegna meiri
   háttar utanhússviðhalds. Skilyrði er að lánið sé nauðsynlegt til að
   afstýra því að hús liggi undir skemmdum. Með endurbótum er átt við
   endurbyggingu eða viðamikla viðgerð á þaki, gluggum og útveggjum. Skilyrði
   er að kostnaður við endurbætur verði ekki greiddur úr tryggingarsjóði,
   sbr. 81. gr. Umsóknir skulu berast Húsnæðisstofnun áður en framkvæmdir
   hefjast. Lánsfjárhæð nemur aldrei hærri fjárhæð en þeim kostnaði sem
   Húsnæðisstofnun hefur áður samþykkt. Lánið kemur til greiðslu þegar
   Húsnæðisstofnun hefur staðfest með úttekt sinni að verkið hafi verið unnið
   á þann veg sem fram kemur í verklýsingu. Lánið endurgreiðist að fullu með
   jöfnum greiðslum vaxta og afborgana að viðbættum verðbótum samkvæmt
   lánskjaravísitölu, sbr. 11. mgr. 52. gr. Lánstími er sá tími sem eftir er
   af lánstíma af láni til hvers og eins íbúðareiganda. Vextir skulu vera
   þeir sömu og gilda um lán til félagslegra eignaríbúða á hverjum tíma.
        Nánar skal kveðið á um efni þessarar greinar í reglugerð.]^1)

   ^1)[27]L. 58/1995, 10. gr.

                                 Lán. Lánskjör.
                                    52. gr.
        Lán til félagslegra íbúða veitir húsnæðismálastjórn úr Byggingarsjóði
   verkamanna. Lánshlutfall má nema allt að 90% af byggingarkostnaði eða
   kaupverði, þó aldrei meira en 90% af þeim kostnaðargrundvelli að
   lánveitingu sem húsnæðismálastjórn hefur samþykkt, að frádregnu 3,5%
   sérstöku framlagi sveitarfélaga til hverrar félagslegrar íbúðar, sbr. 2.
   mgr. 42. gr. Heimilt er húsnæðismálastjórn að veita sérstök lán til allt
   að þriggja ára til þeirra sem eiga í verulegum erfiðleikum með útborgun
   við kaup á íbúð ef um er að ræða sérstaklega erfiðar fjölskyldu- eða
   fjárhagsaðstæður, enda sýni umsækjandi fram á greiðslugetu skv. c-lið 1.
   mgr. 64. gr.
        Sé um sambýli eða íbúðir fatlaðra eða aldraðra að ræða skal heimilt
   að taka tillit til umframkostnaðar á fermetra.
        [Lán til félagslegra eignaríbúða og til kaupa á kaupleiguíbúðum eru
   til allt að 43 ára.]^1)
        [Lán til félagslegra leiguíbúða og til kaupleiguíbúða sem eru í leigu
   eru til allt að 50 ára.]^1)
        [Lán til almennra kaupleiguíbúða (allt að 90%) vegna kaupa á íbúð eru
   til allt að 43 ára. Lán til almennra kaupleiguíbúða vegna leigu á íbúð
   (allt að 90%) eru til allt að 50 ára.]^1)
        Sé um lán til kaupa á notuðum íbúðum að ræða má lánið nema sama
   hlutfalli af kaupverði og lánað er til nýbygginga.
        Lán Byggingarsjóðs verkamanna skulu vera að fullu verðtryggð og skal
   höfuðstóll lánsins miðast við lánskjaravísitölu eins og hún er á hverjum
   tíma.
        Hvert lán skal tryggt með 1. veðrétti í hlutaðeigandi íbúð.
        [Vextir af lánum Byggingarsjóðs verkamanna, frá og með 1. júlí 1984,
   skulu vera breytilegir. Húsnæðismálastjórn skal við gerð fjárhagsáætlunar
   hvert ár gera tillögur til félagsmálaráðuneytis um vexti af lánum
   Byggingarsjóðs verkamanna. Ríkisstjórnin tekur ákvörðun um vexti af lánum
   (lánaflokkum) Byggingarsjóðs verkamanna að fenginni umsögn
   Seðlabankans.]^1)
        [Lánin eru afborgunarlaus fyrsta árið þegar um er að ræða íbúðir sem
   seldar eru einstaklingum.]^1)
        Lánin endurgreiðast að fullu með jöfnum greiðslum vaxta og afborgana
   (annuitet) að viðbættum verðbótum samkvæmt lánskjaravísitölu Seðlabanka
   Íslands á eftirstöðvum lánstímans.
        Gjalddagar lána skulu eigi vera færri en fjórir á ári.
        Húsnæðisstofnun ríkisins er heimilt að fjölga gjalddögum ef það er
   talið æskilegt.
        Byggingarsjóður verkamanna veitir samsvarandi fyrirgreiðslu með sömu
   kjörum vegna íbúða í endursölu sem framkvæmdaraðili leysir til sín
   samkvæmt ákvæðum þessara laga um forkaupsrétt.

   ^1)[28]L. 58/1995, 11. gr.

                                    53. gr.
        Hafi framkvæmdaraðili áður hafnað forkaupsrétti að félagslegri íbúð
   skal honum ekki veitt lán úr Byggingarsjóði verkamanna næstu þrjú ár frá
   því forkaupsrétti var hafnað. Þetta á þó ekki við ef íbúðin hentar ekki að
   teknu tilliti til fyrirliggjandi umsókna.

                     Bygging eða kaup á félagslegum íbúðum.
                                    54. gr.
        Þegar sveitarstjórn eða annar viðurkenndur framkvæmdaraðili hefur
   tekið ákvörðun um byggingu eða kaup á félagslegum íbúðum skal hann
   tilkynna Húsnæðisstofnun ríkisins ákvörðun sína og jafnframt sækja
   formlega um lán úr Byggingarsjóði verkamanna. Í umsókn komi fram hvaða
   tegund félagslegra íbúða um er að ræða, fjöldi þeirra, stærð og gerð,
   framkvæmdatími, áætlaður byggingarkostnaður eða kaupverð og annað það sem
   nauðsynlegt er til þess að Húsnæðisstofnun geti tekið afstöðu til
   lánveitinga til framkvæmdanna eða kaupanna. Með umsókn fylgi jafnframt
   greinargerð um stöðu og horfur byggingarframkvæmda á vegum
   framkvæmdaraðila. Í greinargerð skal liggja fyrir áætluð byggingarþörf
   næstu fjögur árin og helstu forsendur fyrir þeirri þörf sem áætluð er.
        Með umsókn sinni um lán til félagslegra eignaríbúða skuldbinda
   sveitarfélög sig til að leggja fram 10% kostnaðar við félagslegar
   eignaríbúðir með því að kaupa skuldabréf af Húsnæðisstofnun ríkisins.
   Húsnæðisstofnun endurgreiðir sveitarfélögum bréfin með árlegum greiðslum á
   15 árum. Vextir af skuldabréfum þessum skulu vera þeir sömu og gilda um
   útlán sjóðsins hverju sinni til félagslegra eignaríbúða.
        Umsókn sveitarfélags eða annars framkvæmdaraðila skal berast
   Húsnæðisstofnun ríkisins fyrir 1. október ár hvert.

                                    55. gr.
        Eigi skal hefja framkvæmdir né ganga frá kaupum á félagslegum íbúðum
   fyrr en borist hefur staðfesting húsnæðismálastjórnar um byggingarkostnað,
   húsgerð, gæði, íbúðarstærð og framkvæmdarhraða.

                                    56. gr.
        Þegar húsnæðismálastjórn hefur samþykkt lánveitingar til
   byggingaráfanga og framkvæmdir eru hafnar skal húsnæðisnefnd í umboði
   sveitarstjórnar, eða annar framkvæmdaraðili, auglýsa íbúðirnar til sölu
   eða leigu. Í auglýsingu skal koma fram hverjir eigi rétt á íbúð, áætlaður
   afhendingartími og greiðsluskilmálar. Umsóknarfrestur má ekki vera skemmri
   en fjórar vikur frá birtingu auglýsingar.
        Sveitarstjórn, húsnæðisnefnd í umboði sveitarstjórnar eða annar
   framkvæmdaraðili ákveður skiptingu heildarbyggingarkostnaðar á einstakar
   íbúðir samkvæmt ákvæðum reglugerðar um ákvörðun eignarhluta í
   fjölbýlishúsum og með hliðsjón af öðrum sérstökum ástæðum, svo sem
   staðsetningu og sérbúnaði íbúðar. Hið sama á við um kaup á notuðum íbúðum
   eftir því sem við á.

                                    57. gr.
        [Framkvæmdaraðilar, sem fá allt að 90% lán úr Byggingarsjóði
   verkamanna til almennra eða félagslegra kaupleiguíbúða, skulu sjá um að
   afla a.m.k. 10% af kostnaðarverði eða kaupverði íbúðar.]^1)
        Heimilt er framkvæmdaraðila að selja einstaklingum 10% hlutareign í
   íbúð sem með því vilja tryggja sér búseturétt, sbr. 76. gr.
        [Þegar um almennar kaupleiguíbúðir er að ræða er heimilt að selja
   einstaklingum eignarhlut, 10% eða 30%, sbr. 76. gr.]^1)

   ^1)[29]L. 58/1995, 12. gr.

                                 Framkvæmdalán.
                                    58. gr.
        Telji Húsnæðisstofnun að skilyrðum laga þessara sé fullnægt til að
   hefjast handa við byggingarframkvæmdir veitir hún hlutaðeigandi
   sveitarfélagi eða öðrum framkvæmdaraðila framkvæmdaheimild og jafnframt
   framkvæmdalán.
        [Heimilt er að greiða allt að 95% af láninu á framkvæmdatímanum.
   Lánið kemur til greiðslu í samræmi við ákvæði samnings við
   framkvæmdaraðila, þó aldrei umfram framkvæmdahraða né samningsbundnar
   greiðslur við kaup á notuðu húsnæði. Í sérstökum undantekningartilvikum er
   heimilt að greiða allt að 5% umfram verkstöðu framkvæmda. Framkvæmdirnar
   sjálfar standa til tryggingar veittu framkvæmdaláni á hverjum tíma. Þó er
   heimilt við kaup á notuðum íbúðum að taka gilda ábyrgð sveitarfélags til
   tryggingar á láninu. Húsnæðismálastjórn setur nánari reglur um tryggingar
   sem framkvæmdaraðili verður að leggja fram við veitingu framkvæmdaláns.
   Framkvæmdalán skulu verðtryggð með lánskjaravísitölu. Vextir skulu vera
   þeir sömu og af lánum til kaupa á almennum kaupleiguíbúðum. Verðbætur og
   vextir teljast til byggingarkostnaðar.]^1)
        [Heimilt er húsnæðismálastjórn að telja vexti og verðbætur lána frá
   öðrum aðilum en Byggingarsjóði verkamanna til byggingarkostnaðar, enda
   hafi lán frá þeim aðilum verið tekin eftir að húsnæðismálastjórn heimilaði
   framkvæmdaraðila að hefja framkvæmdir. Ákvæði þetta tekur einungis til
   þess fjármagnskostnaðar sem er lægri eða sá sami og kostnaður af láni
   Byggingarsjóðs verkamanna.]^1)
        Verði framkvæmdalán ekki gerð upp innan tveggja mánaða frá lok
   samnings eða lokaúttektar skal framkvæmdaraðili greiða vexti frá sama tíma
   að telja og teljast þeir ekki til byggingarkostnaðar. Heimilt er þó
   húsnæðismálastjórn að fella niður vaxtagreiðslu framkvæmdaraðila við
   sérstakar aðstæður.

   ^1)[30]L. 58/1995, 13. gr.

                                  [58. gr. a.
        Byggingarsjóði verkamanna er heimilt að veita sveitarfélögum
   framkvæmdalán skv. 58. gr. laga þessara til byggingar félagslegra
   eignaríbúða á lögbýlum enda hafi verið sýnt fram á að væntanlegir
   kaupendur búi við ófullnægjandi húsnæðisaðstöðu og fullnægi skilyrðum 64.
   gr. laganna til kaupa á félagslegri eignaríbúð. Sé væntanlegur kaupandi
   leiguliði á jörð skal þess jafnframt gætt að ákvæðum 3. mgr. [31]12. gr.
   ábúðarlaga, nr. 64/1976, hafi verið fullnægt.
        Framkvæmdalán skulu gerð upp með 90% lánum til sveitarfélaga með sömu
   kjörum og gilda um lán til félagslegra eignaríbúða. Lántakandi, bæði að
   framkvæmdaláni og láni til greiðslu þess samkvæmt framansögðu, er
   viðkomandi sveitarfélag sem ábyrgist endurgreiðslu lánanna til
   Byggingarsjóðs verkamanna með tryggingu í öllum eignum sveitarfélagsins og
   ábyrgðum þess. Við sölu íbúðar skal sveitarfélagið veita kaupanda lán að
   sömu fjárhæð og með sömu kjörum og eiga við um lán úr Byggingarsjóði
   verkamanna til félagslegra eignaríbúða sem tryggt verði með veði í
   hlutaðeigandi fasteign.
        [Vextir af lánum Byggingarsjóðs verkamanna til sveitarfélaga skulu,
   að liðnum sex árum frá undirritun kaupsamnings, breytast til samræmis við
   vexti af lánum til kaupa á almennum kaupleiguíbúðum, nema sveitarfélag
   sýni fram á að kaupandi uppfylli enn þá skilyrði b-liðar 1. mgr. 64. gr.
   laganna um tekjumörk og njóti þar af leiðandi óbreyttra vaxtakjara á láni
   sínu frá sveitarfélagi. Slík endurskoðun skal síðan fara fram á þriggja
   ára fresti.]^1)
        Verði vanskil á láni Byggingarsjóðs verkamanna til sveitarfélags eða
   ef íbúð er ráðstafað til kaupanda sem ekki fullnægir skilyrðum 64. gr.
   laga þessara er sjóðnum heimilt að gjaldfella lán sitt.
        Ákvæði laga þessara um kaupskyldu og forkaupsrétt sveitarfélaga eiga
   ekki við um íbúðir byggðar samkvæmt þessari grein.]^2)

   ^1)[32]L. 150/1995, 4. gr.^2)[33]L. 12/1994, 4. gr.

                              Byggingarkostnaður.
                           Hagkvæmir byggingarhættir.
                                    59. gr.
        Sveitarstjórn eða annar framkvæmdaraðili skal kosta kapps um að
   íbúðir séu svo ódýrar í byggingu eða kaupum sem kostur er.
        Val á lóð fyrir félagslegt húsnæði sé með þeim hætti að unnt sé að
   byggja það á hagkvæman hátt og þess gætt að um lóð gildi ekki dýrir
   skipulagskilmálar, svo sem kvöð um bílskúr.
        Sett sé hámarkskostnaðarviðmiðun áður en hönnun hefst.
        Byggingarefni og byggingaraðferð sé með þeim hætti að
   viðhaldskostnaður verði hóflegur.
        Framkvæmdaraðili, sem hyggst byggja eða kaupa félagslega íbúð, skal
   gera það með útboði eða öðrum hætti sem tryggir hagkvæman
   byggingarkostnað.
        Kostnaðareftirlit er í höndum Húsnæðisstofnunar ríkisins. Skal hún
   árlega birta opinberlega upplýsingar um byggingarkostnað íbúða sem lokið
   hefur verið við.
        Kostnaðargrundvöll húsnæðismálastjórnar að lánveitingu úr
   Byggingarsjóði verkamanna skal miða við raunverð á fermetra sem uppgjör á
   félagslegum íbúðum leiðir í ljós.

                                    60. gr.
        Telji húsnæðismálastjórn að ekki sé gætt ákvæða 59. gr. eða að íbúðir
   séu óhóflegar að stærð og gerð eða ef byggingarkostnaður fer yfir
   samþykktan kostnaðargrundvöll húsnæðismálastjórnar synjar hún um lán til
   slíkra framkvæmda.

                                    61. gr.
        Þegar íbúð er fullgerð skal Húsnæðisstofnun ríkisins
   undantekningarlaust staðfesta lok framkvæmda og byggingarkostnað með
   úttekt sinni.
        Sveitarstjórn (húsnæðisnefnd) eða annar framkvæmdaraðili skal skila
   lokauppgjöri á byggingarkostnaði innan mánaðar frá því er
   framkvæmdalánssamningur rann út eða lokaúttekt fór fram og innan tveggja
   mánaða þinglýstum skuldabréfum til breytinga á framkvæmdaláni í endanlegt
   lán.
        Að uppfylltu ákvæði 2. mgr. skulu eftirstöðvar framkvæmdaláns
   greiddar.

                                   Kaupverð.
                                    62. gr.
        Ef talið er hagkvæmt að kaupa félagslegt húsnæði skal húsnæðið
   fullnægja þeim almennu kröfum sem gerðar eru um félagslegt íbúðarhúsnæði
   og kaupverð sé eigi hærra en kostnaðargrundvöllur húsnæðismálastjórnar að
   teknu tilliti til aldurs íbúðar.

                                 Stærðir íbúða.
                                    63. gr.
        [Félagslegar íbúðir skulu miðast við fjölskyldustærð en þó aldrei
   vera stærri en 130 fermetrar brúttó. Húsnæðismálastjórn er þó heimilt að
   veita lán til stærri íbúða ef sýnt er fram á að notað húsnæði sé
   sannanlega ódýrari kostur en nýtt húsnæði eða aðstæður eru með þeim hætti
   í sveitarfélaginu að annað húsnæði er ekki fyrir hendi.]^1)

   ^1)[34]L. 58/1995, 14. gr.

                   Réttur einstaklinga til félagslegra íbúða.
         Félagslegar eignaríbúðir. Kaup á félagslegum kaupleiguíbúðum.
                                    64. gr.
        [Réttur til að festa kaup á félagslegri eignaríbúð eða félagslegri
   kaupleiguíbúð er bundinn við þá sem uppfylla eftirfarandi skilyrði:

   a.
           Eiga ekki nettóeign yfir ákveðnu marki sem ákvarðað skal í
           reglugerð.
   b.
           Hafa haft meðaltekjur síðustu þrjú árin áður en úthlutun fer fram
           sem fari ekki yfir ákveðna fjárhæð sem ákveðin skal í reglugerð.
           Með meðaltekjum er átt við heildartekjur umsækjanda, maka hans og
           barna 20 ára og eldri. Tekjumörk skulu ákvörðuð árlega með
           reglugerð að fengnum upplýsingum frá Þjóðhagsstofnun um breytingar
           á atvinnutekjum milli ára.
   c.
           Sýna fram á greiðslugetu sem metin er hjá húsnæðisnefnd eða öðrum
           aðila sem hún vísar til. Komi upp ágreiningur má vísa honum til
           húsnæðismálastjórnar. Nánar skal kveðið á um mat á greiðslugetu í
           reglugerð.

        Auk áðurgreindra skilyrða er sveitarstjórn heimilt að gera kröfu til
   þess að umsækjandi eigi lögheimili í sveitarfélaginu þegar íbúðir á vegum
   hennar eru auglýstar.
        Heimilt er Húsnæðisstofnun að víkja frá ákvæðum a-liðar um eignir
   þegar um er að ræða umsækjendur sem búa við ófullnægjandi húsnæðisaðstöðu.
   Enn fremur er Húsnæðisstofnun heimilt að víkja frá a- og b-liðum, um
   eignir og tekjur, þegar umsækjendur hafa orðið fyrir meiri háttar röskun á
   högum og hafa vegna atvinnuleysis, veikinda, fráfalls maka eða af öðrum
   ástæðum lækkað svo í tekjum að þeir geta ekki haldið íbúðum sínum.
   Umsóknum um lán samkvæmt þessari málsgrein skal fylgja umsögn
   félagsmálanefndar í hverju sveitarfélagi.
        Heimilt er Húsnæðisstofnun að víkja frá ákvæði c-liðar um
   greiðslugetu enda komi um það rökstudd beiðni frá framkvæmdaraðila.
        Hafi úthlutun á íbúð átt sér stað til einstaklinga sem ekki uppfylltu
   skilyrði um eignir eða tekjur, sbr. a- eða b-lið, og ekki hafi verið
   veittar undanþágur samkvæmt þessari grein, skal húsnæðismálastjórn breyta
   vöxtum af lánum viðkomandi einstaklinga þannig að þeir verði hinir sömu og
   af lánum til kaupa á almennum kaupleiguíbúðum.]^1)

   ^1)[35]L. 58/1995, 15. gr.

            Félagslegar leiguíbúðir og félagslegar kaupleiguíbúðir.
                                    65. gr.
        [Rétt til félagslegra leiguíbúða á vegum sveitarfélaga eða
   félagasamtaka eiga þeir sem búa við erfiðar aðstæður, enda séu eignir og
   tekjur innan eigna- og tekjumarka, sbr. a- og b-liði 1. mgr. 64. gr.
        Sömu skilyrði gilda um leigu í félagslegri kaupleiguíbúð.]^1)

   ^1)[36]L. 58/1995, 16. gr.

                           Almennar kaupleiguíbúðir.
                                    66. gr.
        [Kaup á almennri kaupleiguíbúð með 90% láni eru bundin skilyrði um
   eignamörk sem ákveðin skulu í reglugerð.
        Kaupandi skal sýna fram á greiðslugetu sem nánar skal kveðið á um í
   reglugerð. Heimilt er Húsnæðisstofnun að víkja frá reglum um greiðslugetu,
   enda komi um það rökstudd beiðni frá framkvæmdaraðila.
        Séu eignir kaupanda yfir gildandi eignamörkum á hann rétt á allt að
   70% láni.
        Að öðru leyti setur framkvæmdaraðili sérstakar úthlutunarreglur. Í
   reglunum komi fram að tekið sé tillit til húsnæðisaðstæðna og
   fjölskyldustærðar umsækjanda. Reglurnar skulu birtar á opinberum
   vettvangi.
        Úthluti húsnæðisnefnd íbúð með 90% láni til einstaklinga sem áttu
   eignir yfir eignamörkum, sbr. 1. mgr., skal húsnæðismálastjórn lækka
   lánshlutfallið úr 90% í 70%.]^1)

   ^1)[37]L. 58/1995, 17. gr.

                                Ráðstöfun íbúða.
                                    67. gr.
        [Félagasamtök og fyrirtæki úthluta íbúðum á sínum vegum. Úthlutun
   skal staðfest af Húsnæðisstofnun ríkisins, þó ekki þegar félagslegar
   leiguíbúðir á vegum félagasamtaka eiga í hlut.
        Um úthlutun húsnæðisnefndar á íbúðum vísast til 3. tölul. 45. gr.]^1)

   ^1)[38]L. 58/1995, 18. gr.

              Réttarstaða eigenda eða leigjenda félagslegra íbúða.
                      Eignarhald á félagslegri eignaríbúð.
                                    68. gr.
        Kaupandi skal greiða 10% áætlaðs kostnaðarverðs eða kaupverðs við
   afhendingu íbúðar og skal þá kaupsamningur undirritaður, sbr. 2. mgr.
        Kaupandi skal inna af hendi fyrstu greiðslu sína upp í áætlað
   kostnaðarverð innan þriggja mánaða frá því að úthlutun fer fram.
   Sveitarstjórn, eða húsnæðisnefnd í umboði hennar, ákveður gjalddaga á
   framlagi kaupanda og skiptingu fjárhæðarinnar milli gjalddaga en miða skal
   við að framlag kaupanda greiðist á byggingartíma íbúðanna. Standi kaupandi
   að íbúð ekki í skilum með framlag sitt á réttum gjalddögum samkvæmt
   ákvörðun sveitarstjórnar fellur réttur hans til íbúðarinnar niður og fær
   hann þá endurgreitt það sem hann hafði þegar greitt, eigi síðar en við lok
   uppgjörs, auk verðbóta samkvæmt lánskjaravísitölu en án vaxta.

                                    69. gr.
        Þegar sveitarstjórn hefur gert upp byggingarkostnað og
   Húsnæðisstofnun staðfest hann með úttekt sinni, sbr. 61. gr., skal
   sveitarstjórn sjá um að kaupandi fái í hendur skriflegt afsal fyrir
   íbúðinni, enda hafi kaupandi undirritað veðskuldabréf til Byggingarsjóðs
   verkamanna og staðið í skilum með útborgun og aðrar greiðslur sem honum
   ber að inna af hendi.
        Í afsali skal tekið fram að íbúðin sé háð ákvæðum laga þessara eins
   og þau verða á hverjum tíma. Enn fremur skal í afsali kveðið á um skyldu
   íbúðareiganda til þátttöku með öðrum íbúðareigendum í sambýlishúsinu í
   húsfélagi sem annist sameiginleg verkefni.

                                    70. gr.
        Íbúðareiganda er óheimilt að leigja út íbúð sína nema að fengnu
   skriflegu samþykki sveitarstjórnar eða húsnæðisnefndar í umboði hennar.
   Heimilt er að binda samþykki skilyrðum um leigutíma og leigufjárhæð.
   Leigusamningur, sem eigi er áritaður af sveitarstjórn eða húsnæðisnefnd,
   er ógildur. Nú verður leigutaki fyrir tjóni sökum ógilds leigusamnings og
   er þá leigusali bótaskyldur.
        Framkvæmdaraðili getur rift leigusamningi sem er ógildur skv. 1. mgr.
   og krafist útburðar leigutaka.
        Auk ákvæða 1. og 2. mgr. er Byggingarsjóði verkamanna heimilt að
   breyta vöxtum á láni íbúðareiganda frá þeim tíma sem íbúðin var leigð út
   án heimildar þannig að vextir frá þeim tíma verði þeir sömu og gilda um
   lán [til kaupa á almennum kaupleiguíbúðum].^1)
        [Réttur kaupanda sem stofnast við kaupsamning á félagslegri
   eignaríbúð er persónulegur réttur. Hann er ekki framseljanlegur og erfist
   ekki. Þó getur framkvæmdaraðili heimilað nafnaskipti á íbúð í sérstökum
   tilfellum, svo sem við hjónaskilnað eða kaupmála milli hjóna.]^1)
        Ákvæði [1.4. mgr.]^1) eiga við um allt félagslegt húsnæði, einnig
   það sem byggt var samkvæmt eldri lögum.

   ^1)[39]L. 58/1995, 19. gr.

                                    71. gr.
        Eigendum er óheimilt að veðsetja íbúðir sínar fyrr en áhvílandi lán
   úr Byggingarsjóði verkamanna eru lægri en 75% af uppfærðu kostnaðarverði
   íbúða.

                       Leiga á kaupleiguíbúð. Kaupréttur.
                                    72. gr.
        Í almennum og félagslegum kaupleiguíbúðum getur umsækjandi valið um
   þrjá kosti: kaup, leigu með kauprétti eða leigu með hlutareign.
        Ef félagsskapur er byggður um eitt ákveðið form kaupleiguíbúða og það
   komi skýrt fram í samþykktum félagsins sem staðfestar hafa verið af
   félagsmálaráðherra er heimilt að víkja frá ákvæði 1. mgr.

                                    73. gr.
        Í samningi um leigu með kauprétti felst að leigutaki á rétt á því að
   festa kaup á íbúðinni innan ákveðins tíma. Framkvæmdaraðili ákveður frest
   þann sem leigutaki hefur til að neyta kaupréttar og skal sá frestur
   kynntur leigjanda. Frestur sá skal þó eigi vera skemmri en fimm ár.
        Með leigusamningi með kauprétti stofnast persónulegur réttur
   leigutaka til afnota af íbúð og til kaupa á henni. Í samningum skal koma
   skýrt fram hvaða kjör eru í boði verði kaupréttarins neytt. Réttur þessi
   er ekki framseljanlegur og erfist ekki. Þó getur framkvæmdaraðili heimilað
   að maki yfirtaki íbúðina við andlát leigutaka, hjónaskilnað, kaupmála
   milli hjóna eða setu í óskiptu búi.
        Meðan leigutaki, sem á kauprétt á íbúð, stendur í skilum að sínu
   leyti eiga uppsagnarákvæði laga um húsaleigusamninga ekki við. Verði hins
   vegar vanefndir af hans hálfu má rifta leigusamningi í samræmi við ákvæði
   laga um húsaleigusamninga.
        Framkvæmdaraðili skal senda tilkynningu til leigutaka um lokafrest
   hans til að neyta kaupréttar þremur mánuðum áður en sá frestur rennur út.
   Neyti leigutaki ekki kaupréttar eiga ákvæði laga um húsaleigusamninga um
   uppsögn á leiguhúsnæði við frá þeim tíma er fyrrnefndur frestur rann út.
        Leigugjald miðast við afborganir og vexti af láni Byggingarsjóðs
   verkamanna og vaxtakostnað af framlagi framkvæmdaraðila, auk almenns
   rekstrarkostnaðar. Leiga greiðist með jöfnum mánaðarlegum afborgunum. Um
   ákvörðun húsaleigu skal kveðið nánar í reglugerð.
        [Að öðru leyti gilda lög um húsaleigusamninga eftir því sem við á,
   m.a. um heimild framkvæmdaraðila til að rifta samningi ef íbúð er
   framleigð án heimildar.]^1)

   ^1)[40]L. 58/1995, 20. gr.

                             Kaup á kaupleiguíbúð.
                                    74. gr.
        [Ákveði umsækjandi að kaupa kaupleiguíbúð eða leigutaki að neyta
   kaupréttar síns innan tilskilins frests, sbr. 73. gr., skal gerður
   kaupsamningur milli aðila.
        Sé íbúð keypt í upphafi er kaupverð íbúðar kostnaðarverð hennar sem
   Húsnæðisstofnun hefur staðfest með úttekt sinni. Ef leigutaki neytir
   kaupréttar er kaupverð íbúðar söluverð hennar skv. 3. mgr. 88. gr.
        Sé framlag kaupanda 10%, og framkvæmdaraðili veitir honum lán til
   allt að 15 ára, er heimilt, þrátt fyrir ákvæði 71. gr., að setja íbúðina
   til tryggingar því láni með veðrétti næst á eftir láni Byggingarsjóðs
   verkamanna.]^1)

   ^1)[41]L. 58/1995, 21. gr.

                                    75. gr.
        [Þegar kaupandi hefur undirritað veðskuldabréf til Byggingarsjóðs
   verkamanna og staðið í skilum með útborgun og aðrar greiðslur sem honum
   ber að inna af hendi skal hann fá afsal í hendur. Í afsali skal tekið fram
   að íbúðin sé háð ákvæðum laga þessara eins og þau verða á hverjum tíma.
        Um réttarstöðu kaupanda gilda að öðru leyti ákvæði 68.71. gr. laga
   þessara eftir því sem við á.]^1)

   ^1)[42]L. 58/1995, 22. gr.

                       Kaup á eignarhlut í kaupleiguíbúð.
                                    76. gr.
        Heimilt er að tryggja leigutaka ótímabundinn afnotarétt af
   félagslegri kaupleiguíbúð með því að selja honum eignarhlut í henni fyrir
   10% kostnaðarverðs eða kaupverðs íbúðarinnar með þeim kvöðum að
   eignarhlutur hans standi óhreyfður í íbúðinni meðan hann hefur afnot af
   henni.
        [Heimilt er að selja eignarhlut, 10% eða 30% af kostnaðarverði
   almennra kaupleiguíbúða. Skilyrði fyrir kaupum á 10% eignarhlut er að
   nettóeign sé innan ákveðinna marka sem ákveðin skulu með reglugerð. Hafi
   húsnæðisnefnd úthlutað íbúð með 10% eignarhlut, án þess að skilyrða um
   eignamörk hafi verið gætt, skal húsnæðismálastjórn lækka lánshlutfallið úr
   90% í 70% (30% eignarhlutur).]^1)
        Frá og með undirritun samnings um kaup leigutaka á eignarhlut í íbúð,
   sbr. 1. og 2. mgr., eiga ákvæði húsaleigusamninga um uppsögn leigusala á
   húsnæði ekki við, enda verði ekki um meiri háttar vanefndir af hálfu
   leigutaka að ræða.
        Eignarhlut leigutaka, sbr. 1. og 2. mgr., skal þinglýst sem kvöð á
   íbúðinni.
        [Réttur leigutaka til íbúðar samkvæmt þessari grein er persónulegur,
   þ.e. er ekki framseljanlegur og erfist ekki. Framkvæmdaraðili getur þó
   heimilað að réttur til afnota af íbúð með eignarhlut færist yfir til maka
   við andlát leigutaka, hjónaskilnað, kaupmála milli hjóna eða setu í
   óskiptu búi.
        Hætti leigutaki afnotum af íbúð skal eignarhluturinn endurgreiddur
   með fullum verðbótum samkvæmt lánskjaravísitölu, án vaxta.
        Þegar í hlut eiga íbúðir, sem byggðar voru fyrir gildistöku [43]laga
   nr. 70/1990, er húsnæðismálastjórn heimilt við endurúthlutun að verða við
   rökstuddri ósk framkvæmdaraðila um hækkun á upphaflegu láni í 90% lán,
   framreiknað með lánskjaravísitölu, miðað við samþykktan byggingarkostnað.
   Lánskjör eru þau sömu og á áhvílandi láni að teknu tilliti til þess
   lánstíma sem liðinn er. Sama gildir sé um að ræða íbúðir sem látnar hafa
   verið í té með 30% eignarhlut. Heimild til hækkunar á láni samkvæmt þessu
   ákvæði á einungis við ef framkvæmdaraðili sýnir fram á að íbúð verði ekki
   endurúthlutað með upphaflegu láni þrátt fyrir ítrekaðar tilraunir.
        Um leigufjárhæð gildir ákvæði 73. gr.
        Um heimild framkvæmdaraðila til að rifta leigusamningi, ef íbúð er
   framleigð í heimildarleysi, gilda ákvæði laga um húsaleigusamninga.]^1)

   ^1)[44]L. 58/1995, 23. gr.

                         Leiga á félagslegri leiguíbúð.
                                    77. gr.
        Um samskipti leigutaka og framkvæmdaraðila gilda ákvæði laga um
   húsaleigusamninga.
        Um leigugjald gildir ákvæði 73. gr.

                          Þinglýsing og stimpilgjald.
                                    78. gr.
        Eigi skal greiða stimpilgjald af afsölum fyrir félagslegri íbúð en
   kostnað við þinglýsingu greiðir kaupandi.
        Eigi skal greiða stimpilgjald af lánssamningum sem Húsnæðisstofnun
   ríkisins gerir við framkvæmdaraðila vegna byggingar eða kaupa á
   félagslegum íbúðum. Skuldabréf, sem framkvæmdaraðili gefur út í verklok
   til Húsnæðisstofnunar ríkisins, eru einnig stimpilfrjáls.
        Eigi skal greiða stimpilgjald af skuldabréfum sem kaupendur
   félagslegra íbúða gefa út til Húsnæðisstofnunar ríkisins. Þó skal greiða
   stimpilgjald við kaup á almennum kaupleiguíbúðum.
        [Eigi skal greiða stimpilgjald af afsali vegna kaupa framkvæmdaraðila
   á íbúð á almennum markaði, enda sé íbúð keypt í því skyni að verða
   félagsleg íbúð, sbr. 1. mgr. 54. gr., og kaupsamningi fylgi staðfesting
   Húsnæðisstofnunar þess efnis.]^1)

   ^1)[45]L. 58/1995, 24. gr.

                               Endurskoðun vaxta.
                                    79. gr.
        [Byggingarsjóður verkamanna skal að liðnum sex árum frá undirritun
   kaupsamnings um félagslega íbúð kanna hvort meðaltekjur kaupanda síðustu
   þrjú ár, þar af tekjur tvö síðustu árin, hvort ár fyrir sig, nemi hærri
   fjárhæð en tekjumörk skv. b-lið 64. gr. kveða á um. Komi í ljós að þær
   tekjur eru yfir tekjumörkum skal breyta vöxtum af láni hans þannig að þeir
   verði hinir sömu og af lánum til kaupa á almennum kaupleiguíbúðum. Upp frá
   því skal slík könnun gerð á þriggja ára fresti.
        Ákvæði þetta á við um allt félagslegt húsnæði þar sem lánveitingar
   Byggingarsjóðs verkamanna voru ekki ákveðnar með föstum vöxtum.
        Skattstjórum er skylt að láta Húsnæðisstofnun í té upplýsingar sem
   nauðsynlegar eru við framkvæmd vaxtabreytingar samkvæmt þessari grein.]^1)

   ^1)[46]L. 58/1995, 25. gr.

                           Endurskoðun greiðslukjara.
                                    80. gr.
        Húsnæðismálastjórn getur heimilað frestun á greiðslum hjá einstökum
   lánþegum ef greiðslubyrði afborgana, vaxta og verðbóta fer yfir tiltekið
   hlutfall af heildartekjum greiðanda.

                     Tryggingarsjóður vegna byggingargalla.
                                    81. gr.
        Af öllum félagslegum íbúðarbyggingum skal leggja allt að 1% af
   byggingarkostnaði hverrar íbúðar í Tryggingarsjóð vegna byggingargalla er
   gegni því hlutverki að tryggja gæði og bæta fyrir áföll sem kunna að
   verða, svo sem byggingargalla, og ekki teljast eðlilegt viðhald.
        Sjóðurinn skal varðveittur í Byggingarsjóði verkamanna.
        Nánari ákvæði um sjóðinn skulu sett í reglugerð.

                       [Kaupskylda og forkaupsréttur.]^1)

   ^1)[47]L. 58/1995, 26. gr.

                                 Almenn ákvæði.
                                    [82. gr.
        Þegar íbúðir, sem forkaupsréttur er á, eru til sölu skal eigandi
   senda tilkynningu þess efnis til viðkomandi aðila. Sveitarstjórn, eða
   annar framkvæmdaraðili, skal tilkynna eiganda afstöðu sína skriflega innan
   30 daga. Berist tilkynning ekki innan þess tíma telst forkaupsrétti
   hafnað.
        Hafni framkvæmdaraðili forkaupsrétti á félagslegri eignaríbúð eða
   kaupleiguíbúð, eða hafi íbúð verið í eigu sama eiganda í 30 ár frá útgáfu
   afsals, er eiganda heimilt að selja íbúðina á almennum markaði, enda
   greiði hann upp skuld við framkvæmdaraðila og Byggingarsjóð verkamanna.
   Framkvæmdaraðili skal þá gefa út yfirlýsingu um að niður séu fallnar
   kvaðir sem verið hafa á íbúðinni um forkaupsrétt og takmarkanir á
   ráðstöfunarrétti. Skal yfirlýsingunni þinglýst. Ákvæði þetta á þó ekki við
   um íbúðir sem byggðar voru til útrýmingar á heilsuspillandi húsnæði fyrir
   gildistöku [48]laga nr. 51/1980, en sveitarstjórn getur samþykkt að gefa
   út kvaðalaust afsal fyrir þeim íbúðum áður en 30 ára eignarhaldstími er
   liðinn.
        Um bílskúra og bílgeymslur skal fara sem um hluta úr íbúð hvað varðar
   forkaupsrétt og kaupskyldu.
        Þegar íbúð, sem byggð var fyrir gildistöku [49]laga nr. 70/1990,
   hefur verið endurseld og úthlutað á nýjan leik eftir gildistöku [50]laga
   nr. 70/1990 gildir ákvæði 83. gr. um kaupskyldu framkvæmdaraðila.]^1)

   ^1)[51]L. 58/1995, 26. gr.

        [Íbúðir byggðar frá og með gildistöku [52]laga nr. 70/1990.]^1)

   ^1)[53]L. 58/1995, 26. gr.

                                    [83. gr.
        Framkvæmdaraðili hefur kaupskyldu á öllum félagslegum eignaríbúðum og
   félagslegum kaupleiguíbúðum fyrstu 10 árin frá afhendingu íbúðar en fimm
   ár á almennum kaupleiguíbúðum. Eftir þann tíma hefur framkvæmdaraðili
   forkaupsrétt á eignaríbúðum og kaupleiguíbúðum sem boðnar eru til sölu.
        Ákvæði þessarar greinar um kaupskyldu eiga ekki við um lögbýli, sbr.
   58. gr. a.]^1)

   ^1)[54]L. 58/1995, 26. gr.

   [Íbúðir byggðar samkvæmt [55]lögum nr. 51/1980 til gildistöku [56]laga nr.
                                  70/1990.]^1)

   ^1)[57]L. 58/1995, 26. gr.

                                    [84. gr.
        Sveitarstjórn hefur kaupskyldu fyrstu 15 árin frá afhendingu íbúðar
   en fimm ár á almennum kaupleiguíbúðum. Eftir þann tíma á sveitarstjórn
   forkaupsrétt á þeim íbúðum sem boðnar hafa verið til sölu.]^1)

   ^1)[58]L. 58/1995, 26. gr.

           [Íbúðir byggðar fyrir gildistöku [59]laga nr. 51/1980.]^1)

   ^1)[60]L. 58/1995, 26. gr.

                                    [85. gr.
        Sveitarstjórn hefur forkaupsrétt á íbúðum sem byggðar voru fyrir
   gildistöku [61]laga nr. 51/1980.
        Þær íbúðir sem undir grein þessa falla eru:

   1.
           Íbúðir í verkamannabústöðum byggðar í tíð laga fyrir gildistöku
           [62]laga nr. 51/1980.
   2.
           Íbúðir byggðar af framkvæmdanefnd byggingaráætlunar samkvæmt
           [63]lögum nr. 97/1965.
   3.
           Leigu- og söluíbúðir samkvæmt [64]lögum nr. 58/1973 og [65]lögum
           nr. 38/1976.
   4.
           Íbúðir sem byggðar voru til útrýmingar á heilsuspillandi húsnæði
           fyrir gildistöku [66]laga nr. 51/1980, enda hafi ríki og
           sveitarfélög lánað til kaupa þeirra íbúða og þau lán verið til 40
           ára eða lengri tíma.]^1)

   ^1)[67]L. 58/1995, 26. gr.

                             [Nauðungaruppboð.]^1)

   ^1)[68]L. 58/1995, 26. gr.

                                    [86. gr.
        Nú er félagsleg eignaríbúð, félagsleg eða almenn kaupleiguíbúð, sbr.
   36. gr., sem sveitarstjórn hefur ráðstafað til einstaklings, íbúð byggð af
   framkvæmdanefnd byggingaráætlunar samkvæmt [69]lögum nr. 97/1965, leigu-
   og söluíbúð samkvæmt [70]lögum nr. 58/1973 eða [71]lögum nr. 38/1976, seld
   á nauðungarsölu og hefur sveitarstjórn þá kaupskyldu á íbúðinni. Sama
   gildir um íbúð samkvæmt eldri lögum um verkamannabústaði sem ráðstafað var
   til einstaklings. Undanþegnar ákvæðum þessarar greinar eru félagslegar
   eignaríbúðir á lögbýlum, sbr. 58. gr. a.
        Kaupverð skal vera söluverð íbúðar skv. 88. gr. þegar í hlut á íbúð,
   byggð eða keypt eftir gildistöku [72]laga nr. 51/1980. Ef um er að ræða
   íbúð sem byggð var eða keypt fyrir gildistöku [73]laga nr. 51/1980 verður
   kaupverð eignarhlutur seljanda skv. 89. gr. að viðbættum uppfærðum
   eftirstöðvum áhvílandi lána Byggingarsjóðs ríkisins og verkamanna sem
   veitt voru til kaupa á viðkomandi eign.]^1)

   ^1)[74]L. 58/1995, 26. gr.

                                  [Endursala.
                               Almenn ákvæði.]^1)

   ^1)[75]L. 58/1995, 26. gr.

                                    [87. gr.
        Húsnæðisnefnd, eða annar framkvæmdaraðili, skal annast útreikning á
   söluverði félagslegra íbúða þar sem kaupskyldu eða forkaupsréttar er
   neytt. Húsnæðisstofnun ríkisins skal staðfesta útreikninginn.
        Eigandi félagslegrar íbúðar, sem hyggst selja íbúð sína, skal
   tilkynna það húsnæðisnefnd (sveitarstjórn) eða öðrum framkvæmdaraðila.
   Framkvæmdaraðili kaupir inn íbúðina og selur að nýju samkvæmt ákvæðum
   þessara laga.
        Húsnæðisnefnd skal í umboði sveitarstjórnar annast kaup og endursölu
   félagslegra íbúða á vegum sveitarfélaga sem eru í eigu einstaklinga ef
   sveitarstjórn neytir forkaupsréttar eða hefur kaupskyldu á hlutaðeigandi
   íbúð. Aðrir framkvæmdaraðilar sjá með sama hætti um að leysa inn og
   endurselja íbúðir á sínum vegum.
        Í sérstökum tilvikum geta húsnæðisnefndir óskað eftir því við
   húsnæðismálastjórn að fá heimild til að samræma söluverð sambærilegra
   íbúða þegar verð þeirra er mishátt, svo sem vegna vísitölubreytinga á
   byggingartíma, mismunandi lánskjara og kostnaðar við viðgerðir og
   endurbætur.
        Heimilt er framkvæmdaraðila að krefjast staðfestingargjalds við
   úthlutun endursöluíbúðar.
        Sveitarstjórn og félagasamtök geta sótt um sérstakt lán til
   Byggingarsjóðs verkamanna, til þriggja mánaða, til að kaupa inn íbúðir sem
   sveitarfélag hefur kaupskyldu eða forkaupsrétt á. Þetta á við í sérstökum
   tilvikum þegar kaupandi að félagslegri íbúð er ekki til staðar og
   framkvæmdaraðili hefur ekki bolmagn til að festa kaup á íbúðinni. Heimilt
   er í vissum tilvikum að lána til sex mánaða. Hafi íbúð enn ekki selst
   eftir sex mánuði gilda ákvæði 92. gr. Lánið skal tryggt með vísitölu
   lánskjara. Vextir skulu vera þeir sömu og af langtímaláni sem hvílir á
   hlutaðeigandi íbúð.]^1)

   ^1)[76]L. 58/1995, 26. gr.

           [Íbúðir byggðar eftir gildistöku [77]laga nr. 51/1980.]^1)

   ^1)[78]L. 58/1995, 26. gr.

                                    [88. gr.
        Um greiðslu til seljanda fer með eftirfarandi hætti: Við kaup á
   íbúðinni skal seljandi fá endurgreitt það fjármagn sem hann lagði fram við
   kaup íbúðarinnar og þær afborganir sem hann hefur greitt af láni
   Byggingarsjóðs verkamanna frá því kaupsamningur var gerður. Við greiðslur
   þessar bætast verðbætur samkvæmt vísitölu lánskjara frá greiðsludegi til
   söludags. Einnig skal seljandi íbúðarinnar fá endurgreiddar þær endurbætur
   sem hann hefur gert á fasteigninni að mati húsnæðisnefndar byggðu á reglum
   húsnæðismálastjórnar um mat á verðgildi endurbóta og viðhalds. Til
   frádráttar greiðslu til seljanda kemur fyrning, vanræksla á viðhaldi,
   lausaskuldir og ógreidd gjöld. Fyrning reiknast 1% af framreiknuðu verði
   íbúða fyrir hvert ár. Vanræksla á viðhaldi er metin af húsnæðisnefnd í
   samræmi við reglur húsnæðismálastjórnar um mat á verðgildi endurbóta og
   viðhalds.
        Seljandi íbúðar á rétt á fullnaðargreiðslu samkvæmt grein þessari
   innan átta vikna frá söludegi íbúðar. Með söludegi er átt við þann dag
   þegar úttekt á eigninni hefur farið fram og útreikningur á eignarhluta
   seljanda liggur fyrir. Skal þetta gert innan 30 daga frá því seljandi
   lagði fram skriflega beiðni um innlausn.
        Um útreikning á söluverði fer með eftirfarandi hætti: Framreikna skal
   upphaflegt kostnaðarverð íbúðarinnar eða síðasta söluverð samkvæmt
   vísitölu lánskjara frá gerð kaupsamnings til söludags. Við framreiknað
   verð má bæta kostnaðarverði endurbóta að mati húsnæðisnefndar byggðu á
   reglum húsnæðismálastjórnar um mat á verðgildi endurbóta og viðhalds. Um
   fyrningu vísast til 1. mgr.
        Kaupanda íbúðarinnar skal veitt nýtt lán sem nemur allt að 90% af
   endursöluverði íbúðarinnar. Heildarlán má þó ekki nema hærri fjárhæð en
   90% af kostnaðargrundvelli sem húsnæðismálastjórn hefur samþykkt.]^1)

   ^1)[79]L. 58/1995, 26. gr.

           [Íbúðir byggðar fyrir gildistöku [80]laga nr. 51/1980.]^1)

   ^1)[81]L. 58/1995, 26. gr.

                                    [89. gr.
        Um greiðslu til seljanda fer með eftirfarandi hætti: Seljandi skal fá
   endurgreidda þá fjárhæð sem hann greiddi af kaupverði íbúðarinnar þegar
   hann festi kaup á íbúðinni, með 1% vöxtum og verðbótum. Að auki skal hann
   fá greiddan eftir því sem við á ^1/[26], ^1/[33] eða ^1/[42] hluta
   upphaflegra lána fyrir hvert ár sem hann hefur átt íbúðina, einnig með
   vöxtum og verðbótum. Verðbætur skal greiða miðað við lánskjaravísitölu, en
   heimilt er að miða við byggingarvísitölu ef lánskjaravísitala liggur ekki
   fyrir. Til frádráttar greiðslu til seljanda kemur fyrning, vanræksla á
   viðhaldi, lausaskuldir og ógreidd gjöld. Fyrning er 0,5% fyrir hvert ár
   eignarhaldstíma. Vanræksla á viðhaldi er metin af húsnæðisnefnd í samræmi
   við reglur húsnæðismálastjórnar um mat á verðgildi endurbóta og viðhalds.
   Seljandi skal þó ekki fá lægri greiðslu en hann hefði fengið samkvæmt
   áðurgildandi reglum um 4% aukaverðbætur fyrir hvert ár eignarhaldstíma
   ásamt reglum um 1,0% árlega fyrningu. Þessar aukaverðbætur reiknast þó
   ekki á eignarhaldstímann eftir 1. júlí 1984.
        Húsnæðisnefnd skal greiða seljanda andvirði endurbóta á íbúðinni að
   mati húsnæðisnefndar byggðu á reglum húsnæðismálastjórnar um mat á
   verðgildi endurbóta og viðhalds.
        Seljandi íbúðar á rétt á fullnaðargreiðslu skv. 2. mgr. 88. gr.
        Um útreikning á söluverði fer með eftirtöldum hætti: Framreikna skal
   upphaflegt kostnaðarverð íbúðar eða síðasta söluverð samkvæmt
   lánskjaravísitölu, en heimilt er að miða við byggingarvísitölu ef
   lánskjaravísitala liggur ekki fyrir, frá þeim tíma er kaupsamningur var
   gerður til söludags. Við framreiknað verð má bæta kostnaðarverði endurbóta
   að mati húsnæðisnefndar byggðu á reglum húsnæðismálastjórnar um mat á
   verðgildi endurbóta og viðhalds. Draga skal frá 0,5%1% fyrningu fyrir
   hvert ár eftir því sem við á, sbr. 1. mgr. um útreikning á greiðslu til
   seljanda.
        Kaupanda íbúðarinnar skal veitt nýtt lán sem nemur allt að 90% af
   endursöluverði íbúðarinnar. Heildarlán má þó ekki nema hærri fjárhæð en
   90% af kostnaðargrundvelli sem húsnæðismálastjórn hefur samþykkt.
        Hagnaður, sem verða kann af sölu eldri íbúða í verkamannabústöðum,
   skal renna til Byggingarsjóðs verkamanna, enda verði sveitarstjórn þá ekki
   skylt að greiða 10% af viðbótarláni til Byggingarsjóðs verkamanna. Heimilt
   er húsnæðismálastjórn að nota hluta hagnaðar, sem myndast við sölu, til
   þess að greiða kostnað við eigendaskipti íbúðar eða leggja ákveðinn
   hundraðshluta á söluverð íbúðar til þess að mæta slíkum kostnaði.
        Þegar íbúð hefur verið endurseld samkvæmt þessari grein og nýtt lán
   veitt kaupanda hennar úr Byggingarsjóði verkamanna gilda ákvæði 88. gr. um
   verðlagningu hennar ef hún er keypt inn öðru sinni.
        Þær íbúðir, sem undir grein þessa falla, eru:

   1.
           Íbúðir í verkamannabústöðum byggðar í tíð laga fyrir gildistöku
           [82]laga nr. 51/1980.
   2.
           Íbúðir byggðar af framkvæmdanefnd byggingaráætlunar samkvæmt
           [83]lögum nr. 97/1965.
   3.
           Leigu- og söluíbúðir samkvæmt [84]lögum nr. 58/1973 og [85]lögum
           nr. 38/1976.
   4.
           Íbúðir sem byggðar voru til útrýmingar á heilsuspillandi húsnæði
           fyrir gildistöku [86]laga nr. 51/1980, enda hafi ríki og
           sveitarfélög lánað til kaupa þeirra íbúða og þau lán verið til 40
           ára eða lengri tíma.]^1)

   ^1)[87]L. 58/1995, 26. gr.

                [Íbúðir á vegum Byggingarfélags verkamanna.]^1)

   ^1)[88]L. 58/1995, 26. gr.

                                    [90. gr.
        Nú innleysir sveitarfélag íbúð sem er þinglýst eign Byggingarfélags
   verkamanna og skal þá stjórn hlutaðeigandi byggingarfélags eða
   sveitarstjórn, hafi hún tekið við hlutverki þess, leysa íbúðina úr
   veðböndum, enda verði eftirstöðvar áhvílandi láns úr Byggingarsjóði
   verkamanna greiddar upp. Við sölu slíkrar íbúðar er heimilt að veita nýtt
   lán til kaupanda hennar skv. 88. gr. og skulu félagsmenn í hlutaðeigandi
   byggingarfélagi að öðru jöfnu ganga fyrir um kaup hennar.
        Heimilt er félagsmönnum í Byggingarfélagi verkamanna, sem annast
   sameiginlegt viðhald á íbúðum félagsmanna, að stofna húsfélög í samræmi
   við ákvæði laga um fjöleignarhús þannig að húsfélögin taki sameiginlegt
   viðhald í sínar hendur. Félagsmálaráðherra setur með reglugerð nánari
   ákvæði um framkvæmd þessarar greinar.]^1)

   ^1)[89]L. 58/1995, 26. gr.

                   [Úrlausn ágreiningsmála við endursölu.]^1)

   ^1)[90]L. 58/1995, 26. gr.

                                    [91. gr.
        Húsnæðismálastjórn skal úrskurða um þann ágreining milli seljanda
   íbúðar og framkvæmdaraðila sem til hennar er vísað og varðar útreikning á
   greiðslu til seljanda og ákvarðanir um endursölu íbúðar skv. 88. og 89.
   gr.
        Sama á við um ágreining milli kaupanda og framkvæmdaraðila um
   verðlagningu íbúðar við innlausn hennar.]^1)

   ^1)[91]L. 58/1995, 26. gr.

      [Sérstök úrræði ef íbúðir, sem koma til endursölu, standa auðar.]^1)

   ^1)[92]L. 58/1995, 26. gr.

                                    [92. gr.
        Komi í ljós, eftir að framkvæmdaraðili hefur keypt inn íbúð samkvæmt
   kaupskyldu eða forkaupsrétti, að íbúð er óseljanleg og ekki hefur tekist
   að leigja hana, sbr. 44. gr., og svo hefur verið ástatt í a.m.k. sex
   mánuði, er húsnæðismálastjórn heimilt að veita framkvæmdaraðila lán er
   nemur söluverði íbúða skv. 88. eða 89. gr. Lánskjör eru þau sömu og gilda
   um lán til leiguíbúða og miðast lánveiting við innlausnardag. Verði íbúð
   seld eða leigð skal lánið gjaldfellt og veitt nýtt lán skv. 50. gr. eftir
   því sem við á.]^1)

   ^1)[93]L. 58/1995, 26. gr.

                                  [92. gr. a.
        Sýni húsnæðisnefnd fram á, eftir að sveitarfélag hefur keypt inn
   félagslega eignaríbúð samkvæmt ákvæðum laganna um kaupskyldu eða
   forkaupsrétt, að íbúð sé óseljanleg er húsnæðismálastjórn heimilt, innan
   fjárhags- og útlánaáætlunar skv. 2. tölul. 5. gr., að verða við umsókn
   sveitarstjórnar um að breyta íbúðinni í félagslega eða almenna
   kaupleiguíbúð. Félagsleg eignaríbúð telst óseljanleg samkvæmt ákvæði þessu
   hafi hún verið auglýst til sölu en engin umsókn borist.]^1)

   ^1)[94]L. 76/1996, 1. gr.

                                  [92. gr. b.
        Sveitarfélag, sem hefur á sínum vegum félagslegar eignaríbúðir eða
   félagslegar kaupleiguíbúðir sem ekki verða nýttar, getur sótt um heimild
   til húsnæðismálastjórnar til að miða við rýmri tekjumörk einstaklings en
   gilda hverju sinni samkvæmt reglugerð þar að lútandi, enda sýni
   húsnæðisnefnd fram á að það sé eina færa leiðin til þess að íbúð verði
   úthlutað. Undanþáguheimildin er almenns eðlis og skal kynnt sérstaklega í
   sveitarfélaginu. Undanþágan hefur ekki áhrif á vexti, sbr. þó 79. gr.
        Í næstu sex ár frá því síðast er úthlutað íbúð samkvæmt undanþágunni
   er sveitarfélag útilokað frá því að sækja um framkvæmdalán úr
   Byggingarsjóði verkamanna til að kaupa eða byggja félagslegar íbúðir.
        Ákvæði þetta tekur m.a. til íbúða sem breytt hefur verið í
   félagslegar kaupleiguíbúðir, sbr. 92. gr. a.]^1)

   ^1)[95]L. 76/1996, 1. gr.

                                    [93. gr.
        Komi í ljós í sérstökum tilvikum við endursölu íbúða á vegum
   sveitarfélags eða félagasamtaka að íbúð er óseljanleg sem félagsleg íbúð
   og hentar ekki sem félagsleg íbúð er húsnæðismálastjórn heimilt að verða
   við rökstuddri ósk framkvæmdaraðila um að selja íbúðina á almennum
   markaði. Ákvæði þetta á við um allar félagslegar íbúðir, óháð því á hvaða
   tíma þær voru byggðar og óháð því hvort um kaupskyldu eða forkaupsrétt
   hafi verið að ræða. Við sölu skal framkvæmdaraðili greiða upp lán og
   vanskil Byggingarsjóðs verkamanna eða Byggingarsjóðs ríkisins. Hagnaður,
   sem kann að verða við sölu, skal renna til Byggingarsjóðs verkamanna.]^1)

   ^1)[96]L. 58/1995, 26. gr.

                                   [93. gr. a
        Heimilt er húsnæðismálastjórn að samþykkja frestun á afborgun lána
   til Byggingarsjóðs verkamanna þegar sveitarstjórn hefur keypt inn
   félagslega íbúð samkvæmt ákvæðum laganna um kaupskyldu sem ekki verður
   nýtt sem heilsársíbúð vegna hættu á snjóflóðum eða skriðuföllum, enda sé
   íbúð á hættusvæði, sbr. [97]lög um varnir gegn snjóflóðum og skriðuföllum,
   nr. 28/1985, með síðari breytingum. Frestun á afborgun lána samkvæmt
   ákvæði þessu getur einungis átt sér stað í ákveðinn tíma eftir ákvörðun
   húsnæðismálastjórnar á meðan unnið er að varanlegri lausn. Vextir, og
   verðbótaþáttur vaxta, greiðast á meðan frestur stendur yfir.]^1)

   ^1)[98]L. 76/1996, 2. gr.

                                [VI. kafli.]^1)
                            Byggingarsamvinnufélög.

   ^1)[99]L. 58/1995, 26. gr.

                                  [94. gr.]^1)
        Tilgangur byggingarsamvinnufélaga er að reisa íbúðarhús fyrir
   félagsmenn sína til eigin afnota á sem hagkvæmastan hátt ásamt öðrum
   byggingum, sem teljast vera í eðlilegum tengslum við íbúðarhúsnæðið, og
   reka lánastarfsemi vegna félagsmanna sinna. Tilgangur
   byggingarsamvinnufélags getur enn fremur verið eftirfarandi:

   a.
           Að taka til ávöxtunar sparifé félagsmanna er þeir hyggjast síðar
           nota til öflunar íbúðarhúsnæðis.
   b.
           Að eiga aðild að fyrirtækjum með takmarkaðri ábyrgð, svo sem
           samvinnusamböndum samkvæmt [100]lögum nr. 22/1991, um
           samvinnufélög, og hlutafélögum, enda starfi hlutaðeigandi
           fyrirtæki á sviði byggingariðnaðar eða að öðrum verkefnum sem
           mikilvæg verða að teljast fyrir byggingarsamvinnufélagið.
   c.
           Að útvega lán til byggingarframkvæmda þeirra sem félagið annast.

        Félag, sem ákvæði þessa kafla taka til, skal í nafni sínu hafa orðið
   byggingarsamvinnufélag og jafnframt er öðrum félögum óheimilt að bera
   slík heiti.

   ^1)[101]L. 58/1995, 26. gr.

                                  [95. gr.]^1)
        Um félagsstofnun, skrásetningu, félagsstjórn og félagsslit
   byggingarsamvinnufélags fer, eftir því sem við getur átt, eftir ákvæðum
   [102]laga nr. 22/1991, um samvinnufélög, sjá þó 2. og 3. mgr. þessarar
   greinar. Lágmarkstala stofnenda sé 10 manns, en í sveitarfélögum með yfir
   15 þúsund íbúum skal lágmarkstala stofnenda vera 50 manns. Óheimilt er að
   skrásetja byggingarsamvinnufélag fyrr en samþykktir þess hafa verið
   staðfestar af félagsmálaráðuneytinu. Skal ráðuneytið gera fyrirmynd að
   samþykktum er miði m.a. að því að ákvæði um réttindi og skyldur einstakra
   félagsmanna og byggingarflokka, svo og ákvæði um fjárhagsáætlanir og
   tilhögun byggingarframkvæmda, verði sem skýrust.
        Ef tvö eða fleiri byggingarsamvinnufélög óska að sameinast skal
   stjórnum hlutaðeigandi félaga skylt að kynna á fullnægjandi hátt
   félagsmönnum að tillaga um sameiningu liggi fyrir.
        Tillagan skal síðan rædd á tveimur almennum félagsfundum og skoðast
   samþykkt ef ^2/[3] atkvæðisbærra fundarmanna á síðari fundinum samþykkja
   tillöguna, enda séu fundirnir lögmætir samkvæmt samþykktum hlutaðeigandi
   félags. Nú næst ekki tilskilinn meiri hluti í öðru eða einu þeirra félaga
   sem í hlut á og er tillagan þá felld að því er það félag varðar.

   ^1)[103]L. 58/1995, 26. gr.

                                  [96. gr.]^1)
        Byggingarsamvinnufélagi sé aflað fjár:

   a.
           Með árlegu gjaldi í rekstrarsjóð félagsins sem ákveðið skal í
           samþykktum þess og sé sjóði þessum varið til að standa straum af
           rekstrarkostnaði félagsins. Kostnaður við að reisa nýjar
           byggingar, þar með talinn kostnaður af auknum rekstri meðan á
           undirbúningi byggingarframkvæmda og byggingarframkvæmdunum sjálfum
           og uppgjöri þeirra stendur, telst ekki rekstrarkostnaður í þessu
           sambandi.
   b.
           Með varasjóðstillagi er nemi allt að 1% af byggingarkostnaði
           hverrar íbúðar. Til varasjóðs skulu enn fremur renna aðrar tekjur
           byggingarsamvinnufélags en þær sem samkvæmt ákvæðum laga þessara
           renna í stofn- og rekstrarsjóð. Nánari ákvæði um ráðstöfun
           varasjóðs skulu sett í reglugerð.
   c.
           Stjórn félagsins getur ákveðið að afla félaginu fjár með frjálsu
           framlagi hvers félagsmanns í stofnsjóð er nemur minnst ^1/[5]
           hluta andvirðis þess húsnæðis sem ákveðið verður að félagið komi
           upp fyrir hann og færist á nafn hans og er séreign hans.
           Stofnsjóðsinnstæður félagsmanna skulu geymdar í Byggingarsjóði
           ríkisins eða innlánsstofnunum. Vaxtakjör skulu vera þau sömu og
           eru á ársinnstæðubókum innlánsstofnana á innstæðutímum.
           Stofnsjóðsinnstæður félagsmanna endurgreiðast að viðbættum vöxtum
           þegar framkvæmdir hefjast í byggingarflokki sem þeir eiga aðild að
           og ganga þá ásamt vöxtunum upp í byggingarkostnað.
           Stofnsjóðsinnstæður, sem ekki hafa verið endurgreiddar, falla til
           útborgunar við andlát félagsmanns, við gjaldþrot og við úrsögn úr
           félaginu, enda hafi hann fullnægt öllum skuldbindingum sínum við
           það.

   ^1)[104]L. 58/1995, 26. gr.

                                  [97. gr.]^1)
        Byggingarsamvinnufélag skal gera byggingarsamning við félagsmenn áður
   en framkvæmdir hefjast. Í samningnum skal m.a. kveðið á um
   greiðslutilhögun, afhendingartíma og viðurlög við vanefndum. Þar skal enn
   fremur kveðið á um rétt félagsmanna byggingarflokksins til að fylgjast með
   framkvæmdum á byggingarstigi og vera með í ráðum.
        Þegar nýr byggingarflokkur er stofnaður skulu þeir, sem aðild eiga að
   honum, kjósa þrjá menn úr sínum hópi til þess að fylgjast með framkvæmdum
   og fjárreiðum byggingarflokksins. Þessir menn skulu hafa aðgang að öllum
   gögnum félagsins varðandi þeirra byggingarflokk og hafa rétt til að vera
   viðstaddir opnun tilboða og fylgjast með samningum við verktaka. Enn
   fremur skulu þeir ásamt löggiltum endurskoðanda yfirfara öll fylgiskjöl og
   árita reikninga byggingarflokksins. Þannig frágengnir skulu reikningar
   lagðir fyrir fund viðkomandi byggingarflokks til staðfestingar.
   Félagsstjórn úrskurðar um skiptingu byggingarkostnaðar milli einstakra
   íbúðareigenda í samræmi við ákvæði byggingarsamnings og almennar reglur ef
   til eru.
        Nú óska fleiri félagsmenn að gerast aðilar að byggingarsamningi en
   unnt er að sinna og skal þá umsækjendum raðað eftir því í hvaða röð þeir
   uppfylltu skilyrði um stofnsjóðseign, þannig að þeir sem fyrr uppfylltu
   skilyrðið gangi fyrir hinum sem fullnægðu því síðar. Næst á eftir þeim,
   sem fullnægt hafa settum skilyrðum, koma þeir sem að vísu hafa lagt í
   stofnsjóð en ekki enn eignast tilskilinn ^1/[5] hluta andvirðis húsnæðis í
   sjóðnum, þannig að þeir sem eiga meiri stofnsjóðseign ganga fyrir hinum
   sem minna eiga í stofnsjóði. Annars ganga að öðru jöfnu þeir fyrir um rétt
   til húsnæðis sem fyrr gengu í félagið.
        Nú hættir þátttakandi í byggingarflokki við að byggja íbúð á
   framkvæmdatímanum eða þarf að selja íbúðina áður en 5 ár eru liðin frá
   lóðarúthlutun og yfirtekur þá félagið eignarhluta hans í framkvæmdunum og
   endurgreiðir framlag hans að viðbættum innlánsvöxtum eins og þeir eru á
   hverjum tíma.
        Skal þá sá félagsmaður sem næstur er á umsóknarlista um íbúðir taka
   við byggingarréttinum á kostnaðarverði að viðbættum fjármagnskostnaði sem
   leiða kann af eigendaskiptunum.

   ^1)[105]L. 58/1995, 26. gr.

                                  [98. gr.]^1)
        Byggingarsamvinnufélag annast byggingarframkvæmdir í umboði
   félagsmanna hlutaðeigandi byggingarflokks, þar með talda samningagerð við
   verktaka og aðra í sambandi við þær. Kemur stjórn félagsins fram fyrir
   hönd íbúðareiganda í málum sem rísa kunna í sambandi við framkvæmdirnar
   uns íbúðirnar hafa verið afhentar og heimilt er henni að taka að sér
   málarekstur á síðara stigi ef íbúðareigendur bera fram skriflega beiðni
   þess efnis. Kostnaður við málaferli og úrbætur telst til sameiginlegs
   kostnaðar félagsmanna í hlutaðeigandi byggingarflokki og skal jafnað niður
   á íbúðirnar eftir eignarhlutföllum. Heimilt er þó að ákveða að varasjóður
   félagsins taki þátt í slíkum kostnaði allt að þeirri fjárhæð sem nemur
   framlagi hlutaðeigandi byggingarflokks til varasjóðs.

   ^1)[106]L. 58/1995, 26. gr.

                                  [99. gr.]^1)
        Ákveðið skal í samþykktum byggingarsamvinnufélags að enginn, sem
   fengið hefur íbúð að tilhlutan félagsins, megi selja hana fyrstu fimm árin
   frá lóðarúthlutun nema stjórnin hafi áður hafnað forkaupsrétti félagsins
   vegna, enda hafi lokauppgjör farið fram. Söluverð íbúðar, hversu oft sem
   eigendaskipti kunna að verða, má á 5 ára tímabilinu aldrei vera hærra en
   kostnaðarverð hennar að viðbættri verðhækkun samkvæmt vísitölu
   byggingarkostnaðar, en að frádreginni hæfilegri fyrningu samkvæmt mati
   dómkvaddra manna.
        Nú neytir stjórn byggingarsamvinnufélags eigi forkaupsréttar og er þá
   eiganda heimilt að selja eignina hverjum þeim manni sem félagsstjórn
   samþykkir, en þó verður kaupandi að gerast félagi í
   byggingarsamvinnufélaginu og hlíta samþykktum þess. Ekkja eða ekkill
   látins félagsmanns, börn hans og tengdabörn hafa forkaupsrétt að eigninni,
   enda gerist þau félagsmenn.
        Þrátt fyrir ákvæði 2. mgr. getur ráðherra heimilað eftir tillögu
   viðkomandi byggingarflokks og að fenginni umsögn stjórnar
   byggingarsamvinnufélags að byggingarflokkur sem heild segi sig úr
   félaginu. Slík úrsögn úr byggingarsamvinnufélagi getur þó aldrei átt sér
   stað fyrr en fimm árum eftir að byggingarsamvinnufélagið hefur lokið
   framkvæmdum enda hafi uppgjör byggingarflokksins farið fram og allir
   byggjendur hans séu skuldlausir við félagið.
        Enda þótt heimild skv. 3. mgr. verði veitt geta einstakir
   íbúðareigendur eftir sem áður verið félagar í byggingarsamvinnufélaginu
   enda komi fram sérstök viljayfirlýsing þeirra þar að lútandi.

   ^1)[107]L. 58/1995, 26. gr.

                                 [100. gr.]^1)
        Húsnæðisstofnun ríkisins skal vera stjórnum byggingarsamvinnufélaga
   til aðstoðar og leiðbeiningar við byggingarframkvæmdir og undirbúning
   þeirra enda komi gjald fyrir.
         ^2)

   ^1)[108]L. 58/1995, 26. gr.^2)[109]L. 150/1995, 5. gr.

                                [VII. kafli.]^1)
                     Húsnæðissamvinnufélög og búseturéttur.

   ^1)[110]L. 58/1995, 26. gr.

                                 [101. gr.]^1)
        Markmið húsnæðissamvinnufélaga er að byggja, eiga og hafa yfirumsjón
   með rekstri íbúðarhúsnæðis sem félagsmönnum þeirra er látið í té sem
   félagslegar eða almennar kaupleiguíbúðir með búseturétti er tryggir þeim
   ótímabundin afnot af íbúðunum gegn kaupum á eignarhlut í þeim, sbr. 76.
   gr.
        Auk höfuðmarkmiða skv. 1. mgr. skulu húsnæðissamvinnufélög:

   a.
           taka til ávöxtunar sparifé félagsmanna er þeir hyggjast síðar nota
           til kaupa á búseturétti,
   b.
           eiga aðild að fyrirtækjum með takmarkaðri ábyrgð eins og
           samvinnusamböndum samkvæmt lögum um samvinnufélög og hlutafélögum
           enda starfi þau fyrirtæki að verkefnum sem teljast mikilvæg fyrir
           húsnæðissamvinnufélög,
   c.
           útvega lán til byggingarframkvæmda og rekstrar sem félögin annast.

        Félag, sem ákvæði þessa kafla taka til, skal hafa orðið
   húsnæðissamvinnufélag sem skammstafa má hsf. í nafni sínu. Jafnframt er
   öðrum óheimilt að bera slík heiti.

   ^1)[111]L. 58/1995, 26. gr.

                                 [102. gr.]^1)
        Um félagsstofnun, skráningu, félagsstjórn, endurskoðun og félagsslit
   húsnæðissamvinnufélags skal fara, eftir því sem við getur átt, eftir
   ákvæðum laga um samvinnufélög eins og þau eru á hverjum tíma.
        Áður en skráning húsnæðissamvinnufélags fer fram skulu samþykktir
   þess staðfestar af félagsmálaráðuneytinu. Ráðuneytið skal gera fyrirmynd
   að samþykktum er miði m.a. að því að tryggja réttindi og skyldur einstakra
   félagsmanna og búsetufélaga. Í samþykktum þessum skulu einnig vera ákvæði
   sem stuðla að því að fjármál félagsins, tilhögun framkvæmda og rekstur
   verði sem skýrust.

   ^1)[112]L. 58/1995, 26. gr.

                                 [103. gr.]^1)
        Félagsmenn öðlast rétt til að fá keyptan búseturétt í þeirri röð sem
   þeir ganga í húsnæðissamvinnufélagið enda fullnægi þeir skilyrðum 64.66.
   gr. laganna um rétt einstaklinga til félagslegra íbúða og greiði ákveðna
   fjárhæð í stofnsjóð félagsins.
        Þegar félagsmaður notar rétt sinn til kaupa á búseturétti ber honum
   að inna búseturéttargjald af hendi, sbr. 103. gr.^2) Geri hann það ekki
   innan tilskilins tíma gengur rétturinn til næsta félagsmanns, sbr. 1. mgr.
        Búseturétt geta þeir einir keypt sem eru orðnir fjárráða.

   ^1)[113]L. 58/1995, 26. gr.^2)Nú [114]104. gr.

                                 [104. gr.]^1)
        Búseturétt kaupa menn með búseturéttargjaldi sem er tiltekið hlutfall
   af verðmæti þess húsnæðis sem búseti vill tryggja sér rétt til. Þetta
   hlutfall ákvarðast annars vegar af byggingarkostnaði og hins vegar af
   lánsfé til langs tíma.
        Stjórn húsnæðissamvinnufélags ákveður fjárhæð búseturéttargjalds,
   sbr. 1. mgr., og hvenær það skuli innt af hendi.
        Nú gengur búseturéttur kaupum til annars félagsmanns og skal þá
   ákveða endursöluverðið eftir upphaflegu verði að viðbættri hækkun samkvæmt
   lánskjaravísitölu. Þá skal bæta við kostnaði seljanda vegna endurbóta á
   húsnæðinu en draga frá kostnað við að bæta úr göllum á íbúðinni, allt
   samkvæmt samkomulagi eða mati.

   ^1)[115]L. 58/1995, 26. gr.

                                 [105. gr.]^1)
        Búseturéttur veitir félagsmanni ótímabundinn umráðarétt yfir íbúð
   enda standi hann skil á gjöldum til félagsins af íbúðinni. Brjóti
   félagsmaður gegn lögum, reglugerðum eða samþykktum um
   húsnæðissamvinnufélög eða búsetufélög má svipta hann umráðarétti yfir
   íbúðinni. Gefa skal félagsmanni eina skriflega viðvörun áður en til slíks
   kemur.
        Enginn einstaklingur getur átt nema einn búseturétt og enginn getur
   átt búseturétt nema hann búi jafnframt í því íbúðarhúsnæði sem
   búseturéttinum fylgir, sbr. þó ákvæði 105. gr.^2) um rétt til afnota og
   111. gr.^3) um framleigu samkvæmt sérstökum reglum. Eigandi búseturéttar
   er að jafnaði einn nema um hjón sé að ræða eða einstaklinga sem hafa haft
   sameiginlegt heimilishald í a.m.k. tvö ár.
        Nú óskar ríki, sveitarfélag eða almannasamtök eftir að fá að ráðstafa
   búseturétti yfir einni eða fleiri íbúðum húsnæðissamvinnufélags og skal þá
   erindi um slíka ráðstöfun koma frá félagsmálaráðuneytinu og þess gætt að
   með þeim hætti verði ekki ráðstafað meira en 20% íbúða félagsins.

   ^1)[116]L. 58/1995, 26. gr.^2)Nú [117]106. gr.^3)Nú [118]112. gr.

                                 [106. gr.]^1)
        Réttur búseturétthafa til íbúðar er ekki framseljanlegur og erfist
   ekki. Húsnæðissamvinnufélagið getur þó heimilað að réttur til afnota af
   íbúð færist yfir til maka við andlát félagsmanns, hjónaskilnað, kaupmála
   milli hjóna eða setu í óskiptu búi. Sá sem þannig eignast búseturétt
   eignast um leið aðild að húsnæðissamvinnufélaginu í stað fyrri búseta,
   enda notfæri hann sér réttinn og búi í íbúð hjá félaginu og fullnægi
   skilyrðum þessara laga til þess.

   ^1)[119]L. 58/1995, 26. gr.

                                 [107. gr.]^1)
        Búseturéttargjald stendur sem trygging fyrir skilvísri greiðslu
   búsetugjalds, sbr. 108. gr.^2) Búseta er óheimilt að veðsetja búseturétt
   sinn.
        Komi til meiri háttar vanskila félagsmanns missir hann rétt sinn til
   húsnæðisins enda hafi skil ekki borist þrátt fyrir ítrekaða viðvörun.
   Stjórn húsnæðissamvinnufélagsins tekur ákvörðun um að vísa félagsmanni úr
   húsnæðinu að fenginni tillögu frá búsetufélagi.
        Nánari reglur um búseturétt skulu settar með reglugerð.

   ^1)[120]L. 58/1995, 26. gr.^2)Nú [121]109. gr.

                                 [108. gr.]^1)
        Þegar hafnar eru framkvæmdir við byggingu nýrra íbúða skal stjórn
   húsnæðissamvinnufélags sjá til þess að búseturétthafar geti fylgst með
   framkvæmdum á byggingarstigi og verið með í ráðum.
        Þegar lokið er framkvæmdum við byggingu íbúða á ákveðnu svæði skulu
   þeir, sem þar hafa keypt sér búseturétt, mynda með sér sérstaka deild
   innan húsnæðissamvinnufélagsins sem nefnist búsetufélag. Einnig er heimilt
   að stofna búsetufélag fyrr eða fljótlega eftir úthlutun óski
   búseturétthafar í tilteknu húsi eða á tilteknu svæði eftir því. Stjórn
   húsnæðissamvinnufélags skal fjalla um og taka afstöðu til slíkra óska.
        Óski búseturétthafar í tilteknum byggingaráfanga, þar sem íbúðir eru
   tíu eða færri, ekki eftir því að mynda sérstakt búsetufélag skulu þeir
   eigi að síður skoðast sem deild í húsnæðissamvinnufélaginu. Á meðan svo er
   fer stjórn húsnæðissamvinnufélagsins með þau verkefni sem annars væru í
   höndum búsetufélagsins, en deildin skal hafa sjálfstæðan fjárhag. Óski
   meiri hluti búseturétthafa í deild eftir stofnun sérstaks búsetufélags
   skal stjórn húsnæðissamvinnufélagsins verða við því.
        Búsetufélag hefur aðskilinn fjárhag og setur sér við stofnun
   samþykktir um réttindi, fjármál og ábyrgð, bæði gagnvart félagsmönnum þess
   og gagnvart húsnæðissamvinnufélaginu. Þessar samþykktir þarf
   húsnæðissamvinnufélagið og félagsmálaráðuneytið að staðfesta.
   Félagsmálaráðuneytið setur reglur um form fyrir samþykktir búsetufélaga.

   ^1)[122]L. 58/1995, 26. gr.

                                 [109. gr.]^1)
        Búsetufélag ber ábyrgð á rekstri og viðhaldi mannvirkja og innheimtir
   öll gjöld hjá félagsmönnum sínum vegna rekstrarkostnaðar, viðhalds og
   fjármagnskostnaðar. Þessir gjaldaliðir eru sameinaðir í eitt gjald,
   búsetugjald.
        Fjárhæð búsetugjalds hverju sinni ákveður stjórn búsetufélagsins á
   grundvelli áætlunar um þá gjaldaliði sem nefndir eru í 1. mgr. Ákvörðun um
   fjárhæð búsetugjalds getur hver félagsmaður skotið til úrskurðar stjórnar
   húsnæðissamvinnufélags.
        Búsetufélag ábyrgist full skil til húsnæðissamvinnufélags á
   fjármagnskostnaði af íbúðum þar sem húsnæðissamvinnufélagið er eigandi
   þeirra.

   ^1)[123]L. 58/1995, 26. gr.

                                 [110. gr.]^1)
        Stjórn húsnæðissamvinnufélags getur, án samþykkis búsetufélags,
   veðsett íbúðir fyrir lánum úr Byggingarsjóði verkamanna sem tekin eru til
   byggingar á þeim.
        Óheimilt er að veðsetja íbúðirnar fyrr en áhvílandi lán úr
   Byggingarsjóði verkamanna eru orðin lægri en 75% af uppfærðu verði þeirra,
   sbr. 71. gr.
        Stjórn búsetufélags þarf að samþykkja veðsetningar vegna lána, sem
   tekin kunna að verða síðar, til endurbóta og viðhalds á fasteignum. Með
   reglugerð má takmarka þær veðsetningarheimildir.

   ^1)[124]L. 58/1995, 26. gr.

                                 [111. gr.]^1)
        Hver sá, sem hefur fengið keyptan búseturétt, skal gera búsetusamning
   við húsnæðissamvinnufélagið sem hann er félagsmaður í. Samningurinn er
   óuppsegjanlegur af hálfu húsnæðissamvinnufélagsins nema búseti geri sig
   sekan um grófar vanefndir á skyldum sínum, svo sem vegna áberandi vanhirðu
   eða endurtekinna vanskila. Uppsagnarfrestur af hálfu búseta er hins vegar
   sex mánuðir. Áður en sá tími er liðinn þarf að liggja fyrir nýr
   búsetusamningur við þann félagsmann sem næstur er í röðinni um
   endurúthlutun. Sé enginn slíkur félagsmaður hefur seljandi búseturéttar
   heimild til að benda á nýjan félagsmann sem fullnægir skilyrðum laganna.
   [Takist hvorugt innan sex mánaða er húsnæðissamvinnufélaginu heimilt að
   fresta endurgreiðslu á andvirði búseturéttar (eignarhlutar) í allt að sex
   mánuði frá lokum uppsagnarfrests og skal fullnaðargreiðsla til seljanda
   búseturéttar eiga sér stað í síðasta lagi innan tólf mánaða frá uppsögn
   búsetusamnings. Um endurgreiðslu búseturéttar fer að öðru leyti eftir 76.
   gr. um endurgreiðslu á eignarhlut leigutaka.]^2)
        Búsetusamningur skal vera í samræmi við lög þessi og reglugerðir sem
   settar eru með heimild í þeim. Hann skal einnig samrýmast samþykktum
   búsetufélags sem félagsmaðurinn er í og húsnæðissamvinnufélagsins.
   Félagsmálaráðuneytið skal láta gera sérstök eyðublöð fyrir búsetusamninga.
        Í búsetusamningi skal kveðið á um uppsögn og riftun, afhendingu
   íbúðar, viðhald og viðhaldssjóð, greiðslu rekstrarskostnaðar og
   fjármagnskostnaðar, umgengnisreglur og réttindi, tryggingu fyrir
   greiðslum, framleigu, ráðstöfun búseturéttar við andlát, hjúskaparslit
   o.fl. Í búsetusamningi skulu einnig vera ákvæði um úttekt og mat á
   íbúðinni.

   ^1)[125]L. 58/1995, 26. gr.^2)[126]L. 58/1995, 27. gr.

                                 [112. gr.]^1)
        Ekki er heimilt að framleigja íbúð með búseturétti nema með samþykki
   stjórnar húsnæðissamvinnufélags. Óski búseti eftir því að íbúðin verði
   framleigð öðrum skal stjórn húsnæðissamvinnufélags gefa svar innan 30
   daga. Framleiga er ekki heimil nema búseti hafi brýna þörf fyrir það, svo
   sem vegna tímabundins starfs eða náms annars staðar. Leigutími skal þá
   vera í mesta lagi eitt ár í einu. Leigusamningur, sem eigi er áritaður af
   húsnæðissamvinnufélagi, er ógildur. Nú verður leigutaki fyrir tjóni sökum
   ógilds leigusamnings og er þá leigusali bótaskyldur.
        Húsnæðissamvinnufélag getur rift leigusamningi sem er ógildur
   samkvæmt ákvæðum 1. mgr. og krafist útburðar leigutaka.

   ^1)[127]L. 58/1995, 26. gr.

                                 [113. gr.]^1)
        Félagsmenn í búsetufélagi skulu leggja reglulega fé í viðhaldssjóð
   sem aðalfundur ákveður gjöld til hverju sinni. Framlag í viðhaldssjóð er
   hluti búsetugjalds skv. 108. gr.^2)
        Með viðhaldssjóði skal standa straum af viðhaldi fasteignar utan
   húss, sem félagið annast, og viðhaldi íbúða sem búseti hverrar íbúðar
   annast og ber ábyrgð á. Félagsmaður fær fé úr viðhaldssjóðnum til viðhalds
   íbúðar sinnar samkvæmt nánari reglum þar um sem aðalfundur félagsins
   setur.

   ^1)[128]L. 58/1995, 26. gr.^2)Nú [129]109. gr.

                                 [114. gr.]^1)
        Húsnæðissamvinnufélagi skal aflað fjár sem hér segir:

   a.
           Með árlegu gjaldi í rekstrarsjóð félagsins sem ákveðið skal á
           aðalfundi samkvæmt samþykktum þess. Sjóði þessum skal varið til að
           standa straum af rekstrarkostnaði félagsins. Kostnaður við að
           reisa nýjar byggingar, þar með talinn kostnaður af auknum rekstri
           meðan á undirbúningi byggingarframkvæmda og uppgjöri þeirra
           stendur, telst ekki rekstrarkostnaður í þessu sambandi.
   b.
           Með lánum skv. 50. gr. þessara laga, sbr. 52. gr. varðandi
           lánskjör. Íbúðum, sem húsnæðissamvinnufélögum er veitt lán til
           samkvæmt þessum staflið, skal skila fullgerðum til félagsmanna.
   c.
           Með varasjóðstillagi af byggingarkostnaði hverrar íbúðar er svarar
           til greiðslu í Tryggingasjóð, sbr. 81. gr. Í varasjóð skal einnig
           greiða árlegt fjárframlag af óskiptum tekjum félagsins samkvæmt
           ákvörðun aðalfundar.
   d.
           Með inntökugjöldum félagsmanna sem leggjast í stofnsjóð félagsins,
           sbr. 102. gr.^2) Stjórn félagsins getur ákveðið að framlög
           félagsmanna, eða hluti framlaga þeirra, til kaupa á búseturétti
           renni í stofnsjóð sem séreign hvers félagsmanns.
           Stofnsjóðsinnstæður félagsmanna skulu geymdar á reikningi hjá
           viðurkenndri innlánsstofnun. Stofnsjóðsinnstæður félagsmanns
           endurgreiðast að viðbættum vöxtum og verðbótum þegar
           búseturéttargjald er greitt. Stofnsjóðsinnstæður, sem ekki hafa
           verið endurgreiddar, falla til útborgunar við andlát félagsmanns,
           við gjaldþrot og við úrsögn úr félaginu eða brottflutning af
           félagssvæðinu enda hafi félagsmaður fullnægt öllum skuldbindingum
           við félagið.

   ^1)[130]L. 58/1995, 26. gr.^2)Nú [131]103. gr.

                                 [115. gr.]^1)
        Þegar húsnæðissamvinnufélag sækir um lán úr Byggingarsjóði verkamanna
   skal koma fram fjöldi, gerð og stærð fyrirhugaðra íbúða, framkvæmdartími,
   áætlaður byggingarkostnaður og annað það sem nauðsynlegt er til þess að
   Húsnæðisstofnun ríkisins geti tekið afstöðu til lánveitinga til
   framkvæmdanna. Einnig skal fylgja greinargerð um útvegun nauðsynlegs
   viðbótarfjár samkvæmt reglum um tryggingar sem húsnæðismálastjórn setur,
   sbr. 2. mgr. 58. gr.

   ^1)[132]L. 58/1995, 26. gr.

                                 [116. gr.]^1)
        Að lokinni athugun tekur húsnæðismálastjórn ákvörðun um hvort
   framkvæmdin falli undir 36. gr. þessara laga og skal sérstaklega hugað að
   hagkvæmni íbúða og leiðum til að tryggja sem lægst íbúðarverð, sbr. 59.
   gr.
        Heimilt er Húsnæðisstofnun ríkisins að gera framkvæmdarlánssamning
   við húsnæðissamvinnufélög, sbr. 58. gr.
        [Húsnæðissamvinnufélög skulu láta Húsnæðisstofnun ríkisins í té
   bókhaldsgögn, ársskýrslu og upplýsingar um framkvæmdir og húsbyggingar
   óski Húsnæðisstofnun eftir því.]^2)

   ^1)[133]L. 58/1995, 26. gr.^2)[134]L. 58/1995, 28. gr.

                                 [117. gr.]^1)
        Húsnæðissamvinnufélögum er heimilt að sækja um lán úr Byggingarsjóði
   verkamanna til kaupa á húsnæði sem síðan er ráðstafað með búseturétti skv.
   76. gr. þessara laga. Húsnæðið þarf að fullnægja þeim almennu kröfum sem
   gerðar eru um íbúðarhúsnæði og kaupverð má eigi vera hærra en nemur
   byggingarkostnaði nýrrar íbúðar að frádregnum afskriftum.
        Lánshlutfall má nema allt að 90% af byggingarkostnaði eða kaupverði,
   þó aldrei hærra en 90% af þeim kostnaðargrundvelli fyrir lánveitingu sem
   húsnæðismálastjórn hefur samþykkt, sbr. 52. gr.
        Óheimilt er húsnæðissamvinnufélögum að selja íbúðir með búseturétti
   sem byggðar eru samkvæmt lögum þessum meðan á þeim hvíla lán úr
   Byggingarsjóði verkamanna.

   ^1)[135]L. 58/1995, 26. gr.

                               [VIII. kafli.]^1)
                                  Ýmis ákvæði.

   ^1)[136]L. 58/1995, 26. gr.

                                 [118. gr.]^1)
        Félagsmálaráðherra setur með reglugerð nánari ákvæði um framkvæmd
   laga þessara.^2)

   ^1)[137]L. 58/1995, 26. gr.^2)Rg. 375/1996, 414/1993, sbr. 168/1995; rg.
   201/1997; rg. 640/1994; rg. 54/1994.

                                 [119. gr.]^1)
        Brot gegn lögum þessum og reglugerðum settum samkvæmt þeim varða
   sektum.

   ^1)[138]L. 58/1995, 26. gr.

                            Ákvæði til bráðabirgða.
                                       I.
        Ríkisstjórninni er heimilt að fengnum tillögum húsnæðismálastjórnar
   að lækka vexti af hlutaverðtryggðum lánum Byggingarsjóðs ríkisins sem
   veitt voru á árunum 1974 til 1979. Við ákvörðun um vaxtalækkun skal við
   það miðað að greiðslubyrði lánsins verði ekki meiri en ef lánið hefði
   verið veitt með þeim kjörum sem gilda um lán Byggingarsjóðs ríkisins þegar
   ákvörðun er tekin um vaxtalækkun.

                                      II.
        Ákvæði 1. mgr. 6. gr. laganna um starfstíma framkvæmdastjóra
   Húsnæðisstofnunar ríkisins á ekki við um þann sem gegnir störfum við
   gildistöku laga þessara.

                                      III.
        Ráðherra er heimilt að selja eigur hönnunardeildar Húsnæðisstofnunar
   ríkisins.

                                      IV.
        Um útgreiðslur á innstæðum á skyldusparnaðarreikningum gilda
   eftirfarandi reglur:

   a.
           Innstæður, sem eru 30.000 kr. eða lægri, skulu greiddar eigendum
           án umsóknar innan sex mánaða frá gildistöku laganna.
   b.
           Eigandi innstæðu, sem nemur hærri fjárhæð en 30.000 kr., á kost á
           að fá innstæðu sína greidda þegar hann hefur náð 26 ára aldri,
           byggt eða keypt íbúð til eigin nota eða hefur barn á framfæri.
           Sama á við um 75% öryrkja samkvæmt örorkumati Tryggingastofnunar
           ríkisins [og þann sem misst hefur tekjur vegna langvarandi
           veikinda. Jafnframt skulu þeir eiga rétt á greiðslu sem eru
           atvinnulausir og hafa verið það í a.m.k. þrjá mánuði samtals
           síðustu sex mánuði áður en sótt er um greiðslu. Enn fremur skulu
           námsmenn, sem hafa verið í a.m.k. sex mánaða samfelldu námi
           síðustu tólf mánuði áður en sótt er um greiðslu eða munu
           fyrirsjáanlega stunda nám sem mun sannanlega taka þann tíma, eiga
           rétt á greiðslu.]^1) ^1)

           Húsnæðisstofnun skal kynna réttindi samkvæmt þessum lið
           sérstaklega.

   c.
           Aðrar innstæður en þær sem fram koma í a- og b-liðum skulu
           greiddar eigendum 1. janúar árið 2000.
   d.
           Ákvæði laga um skyldusparnað, sbr. [139]VIII. kafla laga nr.
           86/1988, með síðari breytingum, um skattalega stöðu innstæðna,
           vaxtaákvarðanir, vísitöluútreikning og innheimtu skulu, eftir því
           sem við á, gilda til 1. janúar 2000.
   e.
           Ráðherra er heimilt að setja með reglugerð nánari reglur um
           innstæður á skyldusparnaðarreikningum.

   ^1)[140]L. 12/1994, 6. gr.

                                       V.


                                      [VI.
        Húsnæðisstofnun ríkisins getur heimilað frestun á greiðslum hjá
   einstökum lánþegum Byggingarsjóðs ríkisins og skuldurum fasteignaveðbréfa
   húsbréfadeildar ef viðkomandi hefur orðið fyrir verulegri tekjuskerðingu
   vegna atvinnuleysis, minnkandi atvinnu, veikinda eða annarra
   óviðráðanlegra aðstæðna. Ákvæði þetta fellur úr gildi 1. janúar 1996.]^1)

   ^1)[141]L. 12/1994, 7. gr.

                                     [VII.
         ]^1)

   ^1)[142]L. 12/1994, 8. gr.

                                     [VIII.
        Við gildistöku laga þessara skulu sveitarstjórnir kjósa
   húsnæðisnefndir, sbr. 39. gr. Kosningum skal lokið innan tveggja
   mánaða.]^1)

   ^1)[143]L. 58/1995, 29. gr.

References

   Visible links
   1. http://www.althingi.is/dba-bin/lawformpr.pl?lnr=1993097
   2. file://1998044.html#g52
   3. file://1993097.html
   4. file://1998044.html
   5. file:///altext/stjt/1997.083.html
   6. file:///altext/stjt/1994.012.html
   7. file://1987025.html
   8. file:///altext/stjt/1995.150.html
   9. file:///altext/stjt/1995.150.html
  10. file://1993009.html
  11. file://1993010.html
  12. file:///altext/stjt/1998.084.html
  13. file:///altext/stjt/1995.150.html
  14. file:///altext/stjtnr.html#1973058
  15. file:///altext/stjtnr.html#1976038
  16. file:///altext/stjt/1995.058.html
  17. file:///altext/stjt/1995.058.html
  18. file:///altext/stjt/1995.058.html
  19. file://1998044.html#g52
  20. file:///altext/stjt/1995.058.html
  21. file:///altext/stjt/1995.058.html
  22. file:///altext/stjt/1995.058.html
  23. file:///altext/stjt/1995.058.html
  24. file:///altext/stjt/1995.058.html
  25. file:///altext/stjt/1994.012.html
  26. file:///altext/stjt/1995.058.html
  27. file:///altext/stjt/1995.058.html
  28. file:///altext/stjt/1995.058.html
  29. file:///altext/stjt/1995.058.html
  30. file:///altext/stjt/1995.058.html
  31. file://1976064.html#g12
  32. file:///altext/stjt/1995.150.html
  33. file:///altext/stjt/1994.012.html
  34. file:///altext/stjt/1995.058.html
  35. file:///altext/stjt/1995.058.html
  36. file:///altext/stjt/1995.058.html
  37. file:///altext/stjt/1995.058.html
  38. file:///altext/stjt/1995.058.html
  39. file:///altext/stjt/1995.058.html
  40. file:///altext/stjt/1995.058.html
  41. file:///altext/stjt/1995.058.html
  42. file:///altext/stjt/1995.058.html
  43. file:///altext/stjt/1990.070.html
  44. file:///altext/stjt/1995.058.html
  45. file:///altext/stjt/1995.058.html
  46. file:///altext/stjt/1995.058.html
  47. file:///altext/stjt/1995.058.html
  48. file:///altext/stjtnr.html#1980051
  49. file:///altext/stjt/1990.070.html
  50. file:///altext/stjt/1990.070.html
  51. file:///altext/stjt/1995.058.html
  52. file:///altext/stjt/1990.070.html
  53. file:///altext/stjt/1995.058.html
  54. file:///altext/stjt/1995.058.html
  55. file:///altext/stjtnr.html#1980051
  56. file:///altext/stjt/1990.070.html
  57. file:///altext/stjt/1995.058.html
  58. file:///altext/stjt/1995.058.html
  59. file:///altext/stjtnr.html#1980051
  60. file:///altext/stjt/1995.058.html
  61. file:///altext/stjtnr.html#1980051
  62. file:///altext/stjtnr.html#1980051
  63. file:///altext/stjtnr.html#1965097
  64. file:///altext/stjtnr.html#1973058
  65. file:///altext/stjtnr.html#1976038
  66. file:///altext/stjtnr.html#1980051
  67. file:///altext/stjt/1995.058.html
  68. file:///altext/stjt/1995.058.html
  69. file:///altext/stjtnr.html#1965097
  70. file:///altext/stjtnr.html#1973058
  71. file:///altext/stjtnr.html#1976038
  72. file:///altext/stjtnr.html#1980051
  73. file:///altext/stjtnr.html#1980051
  74. file:///altext/stjt/1995.058.html
  75. file:///altext/stjt/1995.058.html
  76. file:///altext/stjt/1995.058.html
  77. file:///altext/stjtnr.html#1980051
  78. file:///altext/stjt/1995.058.html
  79. file:///altext/stjt/1995.058.html
  80. file:///altext/stjtnr.html#1980051
  81. file:///altext/stjt/1995.058.html
  82. file:///altext/stjtnr.html#1980051
  83. file:///altext/stjtnr.html#1965097
  84. file:///altext/stjtnr.html#1973058
  85. file:///altext/stjtnr.html#1976038
  86. file:///altext/stjtnr.html#1980051
  87. file:///altext/stjt/1995.058.html
  88. file:///altext/stjt/1995.058.html
  89. file:///altext/stjt/1995.058.html
  90. file:///altext/stjt/1995.058.html
  91. file:///altext/stjt/1995.058.html
  92. file:///altext/stjt/1995.058.html
  93. file:///altext/stjt/1995.058.html
  94. file:///altext/stjt/1996.076.html
  95. file:///altext/stjt/1996.076.html
  96. file:///altext/stjt/1995.058.html
  97. file://1985028.html
  98. file:///altext/stjt/1996.076.html
  99. file:///altext/stjt/1995.058.html
 100. file://1991022.html
 101. file:///altext/stjt/1995.058.html
 102. file://1991022.html
 103. file:///altext/stjt/1995.058.html
 104. file:///altext/stjt/1995.058.html
 105. file:///altext/stjt/1995.058.html
 106. file:///altext/stjt/1995.058.html
 107. file:///altext/stjt/1995.058.html
 108. file:///altext/stjt/1995.058.html
 109. file:///altext/stjt/1995.150.html
 110. file:///altext/stjt/1995.058.html
 111. file:///altext/stjt/1995.058.html
 112. file:///altext/stjt/1995.058.html
 113. file:///altext/stjt/1995.058.html
 114. file:///altext/stjt/1995.058.html
 115. file:///altext/stjt/1995.058.html
 116. file:///altext/stjt/1995.058.html
 117. file:///altext/stjt/1995.058.html
 118. file:///altext/stjt/1995.058.html
 119. file:///altext/stjt/1995.058.html
 120. file:///altext/stjt/1995.058.html
 121. file:///altext/stjt/1995.058.html
 122. file:///altext/stjt/1995.058.html
 123. file:///altext/stjt/1995.058.html
 124. file:///altext/stjt/1995.058.html
 125. file:///altext/stjt/1995.058.html
 126. file:///altext/stjt/1995.058.html
 127. file:///altext/stjt/1995.058.html
 128. file:///altext/stjt/1995.058.html
 129. file:///altext/stjt/1995.058.html
 130. file:///altext/stjt/1995.058.html
 131. file:///altext/stjt/1995.058.html
 132. file:///altext/stjt/1995.058.html
 133. file:///altext/stjt/1995.058.html
 134. file:///altext/stjt/1995.058.html
 135. file:///altext/stjt/1995.058.html
 136. file:///altext/stjt/1995.058.html
 137. file:///altext/stjt/1995.058.html
 138. file:///altext/stjt/1995.058.html
 139. file:///altext/stjtnr.html#1988086?k8
 140. file:///altext/stjt/1994.012.html
 141. file:///altext/stjt/1994.012.html
 142. file:///altext/stjt/1994.012.html
 143. file:///altext/stjt/1995.058.html
