                                    dálkum.

   --------------------------------------------------------------------------

                         Lög um Evrópska efnahagssvæðið

                             1993 nr. 2 13. janúar

   --------------------------------------------------------------------------

  Tóku gildi 1. janúar 1994, að undanskilinni 1. gr. sem tók gildi 13. janúar
  1993. Breytt með [2]l. 66/1993 (tóku gildi 27. maí 1993 nema 2. gr. sem tók
gildi 1. jan. 1994), [3]l. 91/1994 (tóku gildi 3. júní 1994 nema 2. gr. sem tók
gildi 1. júlí 1994, sjá þó 3. gr.), [4]l. 63/2001 (tóku gildi 13. júní 2001) og
                    [5]l. 8/2004 (tóku gildi 24. mars 2004).

               1. gr. Heimilt er að fullgilda fyrir Íslands hönd:
       1. Samning um Evrópska efnahagssvæðið (EES-samninginn), þ.e. meginmál
  samningsins, bókanir við hann og viðauka, ásamt gerðum, sem í viðaukunum er
    getið, milli Efnahagsbandalags Evrópu, Kola- og stálbandalags Evrópu og
aðildarríkja þessara bandalaga annars vegar og aðildarríkja Fríverslunarsamtaka
       Evrópu hins vegar, sem undirritaður var í Óportó hinn 2. maí 1992;
   2. samning milli EFTA-ríkjanna um stofnun eftirlitsstofnunar og dómstóls sem
                  undirritaður var í Óportó hinn 2. maí 1992;
   3. samning um fastanefnd EFTA-ríkjanna sem undirritaður var í Óportó hinn 2.
                                   maí 1992;
       [4. bókun um breytingu á samningnum um Evrópska efnahagssvæðið, milli
Efnahagsbandalags Evrópu, Kola- og stálbandalags Evrópu og aðildarríkja þessara
   bandalaga annars vegar og Austurríkis, Finnlands, Íslands, Liechtensteins,
Noregs og Svíþjóðar hins vegar, sem undirrituð var í Brussel hinn 17. mars 1993;
         5. bókun um breytingu á samningnum milli EFTA-ríkjanna um stofnun
     eftirlitsstofnunar og dómstóls, milli Austurríkis, Finnlands, Íslands,
Liechtensteins, Noregs og Svíþjóðar, sem undirrituð var í Brussel hinn 17. mars
                                     1993;
       6. bókun um breytingu á samningnum um fastanefnd EFTA-ríkjanna, milli
   Austurríkis, Finnlands, Íslands, Liechtensteins, Noregs og Svíþjóðar, sem
                undirrituð var í Brussel hinn 17. mars 1993.]^1)
      [7. samning um þátttöku Lýðveldisins Tékklands, Lýðveldisins Eistlands,
Lýðveldisins Kýpur, Lýðveldisins Lettlands, Lýðveldisins Litháens, Lýðveldisins
Ungverjalands, Lýðveldisins Möltu, Lýðveldisins Póllands, Lýðveldisins Slóveníu
 og Lýðveldisins Slóvakíu á Evrópska efnahagssvæðinu, þ.e. meginmál samningsins
          og viðauka, sem gerður var í Lúxemborg 14. október 2003.]^2)
                 ^1)[6]L. 66/1993, 1. gr. ^2)[7]L. 8/2004, 1. gr.
2. gr. Meginmál EES-samningsins skal hafa lagagildi hér á landi. Sama gildir um
ákvæði bókunar 1 við samninginn og ákvæði 9. tölul. VIII. viðauka og g-liðar 1.
                      tölul. XII. viðauka við samninginn.
Ákvæði EES-samningsins, bókunarinnar og viðaukanna, sem vísað er til í 1. mgr.,
               eru prentuð sem fylgiskjöl IIV með lögum þessum.
[Inngangsorð og 1.7. gr. bókunarinnar, sem vísað er til í 4. tölul. 1. gr., um
 breytingu á samningnum um Evrópska efnahagssvæðið, skulu hafa lagagildi hér á
   landi. Sama gildir um ákvæði 15. gr. bókunarinnar er varða 81. og 82. gr.
  EES-samningsins, 21. gr. bókunarinnar, að svo miklu leyti sem greinin á við
                    meginmál samningsins, og 22. gr. hennar.
Þau ákvæði bókunarinnar, sem vísað er til í 3. mgr., eru prentuð sem fskj. V með
                               lögum þessum.]^1)
[1. mgr. 2. gr. samningsins, sem vísað er til í 7. tölul. 1. gr., um aðild nýrra
  samningsaðila að Evrópska efnahagssvæðinu, skal hafa lagagildi hér á landi.
 Þau ákvæði samningsins, sem vísað er til í 5. mgr., eru prentuð sem fylgiskjal
                            VI með lögum þessum.]^2)
                 ^1)[8]L. 66/1993, 2. gr. ^2)[9]L. 8/2004, 2. gr.
3. gr. Skýra skal lög og reglur, að svo miklu leyti sem við á, til samræmis við
                EES-samninginn og þær reglur sem á honum byggja.
                                [4. gr. ^1)]^2)
                ^1)[10]L. 63/2001, 2. gr. ^2)[11]L. 91/1994, 1. gr.
           [5. gr.]^1) Ákvæði 1. gr. laga þessara öðlast þegar gildi.
 Önnur ákvæði laganna öðlast gildi um leið og EES-samningurinn öðlast gildi að
                             því er Ísland varðar.
                             ^1)[12]L. 91/1994, 1. gr.

                                 Fylgiskjal I.
                      SAMNINGUR UM EVRÓPSKA EFNAHAGSSVÆÐIÐ
                               [EVRÓPUBANDALAGIÐ,
                              KONUNGSRÍKIÐ BELGÍA,
                              LÝÐVELDIÐ TÉKKLAND,
                             KONUNGSRÍKIÐ DANMÖRK,
                          SAMBANDSLÝÐVELDIÐ ÞÝSKALAND,
                              LÝÐVELDIÐ EISTLAND,
                              LÝÐVELDIÐ GRIKKLAND,
                              KONUNGSRÍKIÐ SPÁNN,
                              LÝÐVELDIÐ FRAKKLAND,
                                    ÍRLAND,
                               LÝÐVELDIÐ ÍTALÍA,
                                LÝÐVELDIÐ KÝPUR,
                              LÝÐVELDIÐ LETTLAND,
                               LÝÐVELDIÐ LITHÁEN,
                          STÓRHERTOGADÆMIÐ LÚXEMBORG,
                            LÝÐVELDIÐ UNGVERJALAND,
                                LÝÐVELDIÐ MALTA,
                             KONUNGSRÍKIÐ HOLLAND,
                             LÝÐVELDIÐ AUSTURRÍKI,
                               LÝÐVELDIÐ PÓLLAND,
                              LÝÐVELDIÐ PORTÚGAL,
                              LÝÐVELDIÐ SLÓVENÍA,
                              LÝÐVELDIÐ SLÓVAKÍA,
                              LÝÐVELDIÐ FINNLAND,
                             KONUNGSRÍKIÐ SVÍÞJÓÐ,
         HIÐ SAMEINAÐA KONUNGSRÍKI STÓRA-BRETLANDS OG NORÐUR- ÍRLANDS,
                                       OG
                               LÝÐVELDIÐ ÍSLAND,
                           FURSTADÆMIÐ LIECHTENSTEIN,
                           KONUNGSRÍKIÐ NOREGUR],^1)
                    sem nefnast hér á eftir SAMNINGSAÐILAR;
ERU SANNFÆRÐIR UM að Evrópskt efnahagssvæði muni stuðla að uppbyggingu Evrópu á
                  grundvelli friðar, lýðræðis og mannréttinda;
ÁRÉTTA að höfuðáhersla er lögð á náin samskipti Evrópubandalagsins, aðildarríkja
 þess og EFTA-ríkjanna, sem grundvallast á nálægð, sameiginlegu gildismati frá
                       fornu fari og evrópskri samkennd;
 HAFA EINSETT SÉR að stuðla á grundvelli markaðsbúskapar að auknu frjálsræði og
   samvinnu í viðskiptum um gjörvallan heim, einkum í samræmi við ákvæði Hins
    almenna samkomulags um tolla og viðskipti og samninginn um Efnahags- og
                              framfarastofnunina;
 HAFA Í HUGA það markmið að mynda öflugt og einsleitt Evrópskt efnahagssvæði er
    grundvallist á sameiginlegum reglum og sömu samkeppnisskilyrðum, tryggri
      framkvæmd, meðal annars fyrir dómstólum, og jafnrétti, gagnkvæmni og
          heildarjafnvægi hagsbóta, réttinda og skyldna samningsaðila;
      HAFA EINSETT SÉR að beita sér fyrir því að frelsi til vöruflutninga,
 fólksflutninga, þjónustustarfsemi og fjármagnsflutninga verði sem víðtækast á
 öllu Evrópska efnahagssvæðinu, svo og að styrkja og auka samvinnu í jaðarmálum
                               og tengdum málum;
HAFA ÞAÐ AÐ MARKMIÐI að stuðla að samræmdri þróun á Evrópska efnahagssvæðinu og
 eru sannfærðir um nauðsyn þess að draga með samningi þessum úr efnahagslegu og
                        félagslegu misræmi milli svæða;
      VILJA LEGGJA SITT AF MÖRKUM til að styrkja samvinnu milli þingmanna
Evrópuþingsins og þjóðþinga EFTA-ríkjanna, svo og milli aðila vinnumarkaðarins í
                      Evrópubandalaginu og EFTA-ríkjunum;
  ERU SANNFÆRÐIR UM að einstaklingar muni gegna mikilvægu hlutverki á Evrópska
  efnahagssvæðinu vegna beitingar þeirra réttinda sem þeir öðlast með samningi
          þessum og þeirrar verndar dómstóla sem þessi réttindi njóta;
   HAFA EINSETT SÉR að varðveita, vernda og bæta umhverfið og sjá til þess að
     náttúruauðlindir séu nýttar af varúð og skynsemi, einkum á grundvelli
   meginreglunnar um sjálfbæra þróun og þeirrar meginreglu að grípa skuli til
                  varúðarráðstafana og fyrirbyggjandi aðgerða;
HAFA EINSETT SÉR að við mótun nýrra reglna verði lagðar til grundvallar strangar
              kröfur um að vernda beri heilsu, öryggi og umhverfi;
GERA SÉR LJÓST mikilvægi framþróunar í félagsmálum, þar á meðal jafnréttismálum
  karla og kvenna, á Evrópska efnahagssvæðinu og láta í ljós vilja sinn til að
  tryggja efnahagslegar og félagslegar framfarir, skapa skilyrði fyrir fullri
atvinnu, bættum lífskjörum og bættum starfsskilyrðum á Evrópska efnahagssvæðinu;
HAFA EINSETT SÉR að efla hagsmuni neytenda og styrkja stöðu þeirra á markaðinum,
                     með öfluga neytendavernd að markmiði;
    SETJA SÉR ÞAU SAMEIGINLEGU MARKMIÐ að styrkja vísindalegar og tæknilegar
 undirstöður evrópsks iðnaðar og gera hann samkeppnishæfari á alþjóðavettvangi;
ÁLÍTA að gerð samnings þessa eigi ekki á nokkurn hátt að hafa áhrif á möguleika
             EFTA-ríkja til að gerast aðilar að Evrópubandalögunum;
 STEFNA AÐ ÞVÍ, með fullri virðingu fyrir sjálfstæði dómstólanna, að ná fram og
  halda sig við samræmda túlkun og beitingu samnings þessa og þeirra ákvæða í
  löggjöf bandalagsins sem tekin eru efnislega upp í samning þennan, svo og að
koma sér saman um jafnræði gagnvart einstaklingum og aðilum í atvinnurekstri að
             því er varðar fjórþætta frelsið og samkeppnisskilyrði;
      ÞAR EÐ samningur þessi takmarkar hvorki sjálfræði samningsaðila til
 ákvarðanatöku né rétt þeirra til að gera samninga, samanber þó ákvæði samnings
             þessa og takmarkanir sem leiðir af reglum þjóðaréttar;
               HAFA ÁKVEÐIÐ að gera með sér eftirfarandi samning:
                         ^1)[13]L. 8/2004, fylgiskjal VI.

                       I. hluti. Markmið og meginreglur.
  1. gr. 1. Markmið þessa samstarfssamnings er að stuðla að stöðugri og jafnri
eflingu viðskipta- og efnahagstengsla samningsaðila við sömu samkeppnisskilyrði
      og eftir sömu reglum með það fyrir augum að mynda einsleitt Evrópskt
                   efnahagssvæði sem nefnist hér á eftir EES.
2. Til að ná þeim markmiðum sem sett eru í 1. mgr. skal samstarfið í samræmi við
                       ákvæði samnings þessa fela í sér:
                             a. frjálsa vöruflutninga;
                            b. frjálsa fólksflutninga;
                           c. frjálsa þjónustustarfsemi;
                          d. frjálsa fjármagnsflutninga;
    e. að komið verði á kerfi sem tryggi að samkeppni raskist ekki og að reglur
                þar að lútandi verði virtar af öllum; og einnig
     f. nánari samvinnu á öðrum sviðum, svo sem á sviði rannsókna og þróunar,
                    umhverfismála, menntunar og félagsmála.
                        2. gr. Í þessum samningi merkir:
   a. hugtakið samningur meginmál samningsins, bókanir við hann og viðauka auk
                       þeirra gerða sem þar er vísað til;
    b. [hugtakið EFTA-ríki merkir Lýðveldið Ísland, Furstadæmið Liechtenstein
                           og Konungsríkið Noreg];^1)
   c. hugtakið samningsaðilar, að því er varðar bandalagið og aðildarríki EB,
bæði bandalagið og aðildarríki EB eða bandalagið eða aðildarríki EB. Merkingin,
    sem leggja ber í þetta orð í hverju tilviki, ræðst af viðkomandi ákvæðum
 samnings þessa hverju sinni og jafnframt viðkomandi valdsviði bandalagsins og
   aðildarríkja EB í samræmi við stofnsáttmála Efnahagsbandalags Evrópu ;^1)
          [d. hugtakið aðildarlögin frá 16. apríl 2003 merkir lögin um
  aðildarskilmála Lýðveldisins Tékklands, Lýðveldisins Eistlands, Lýðveldisins
       Kýpur, Lýðveldisins Lettlands, Lýðveldisins Litháens, Lýðveldisins
Ungverjalands, Lýðveldisins Möltu, Lýðveldisins Póllands, Lýðveldisins Slóveníu
     og Lýðveldisins Slóvakíu og um aðlögun sáttmálanna sem mynda grundvöll
        Evrópusambandsins sem voru samþykkt í Aþenu 16. apríl 2003.]^1)
                         ^1)[14]L. 8/2004, fylgiskjal VI.
    3. gr. Samningsaðilar skulu gera allar viðeigandi almennar eða sérstakar
    ráðstafanir til að tryggja að staðið verði við þær skuldbindingar sem af
   samningi þessum leiðir. Þeir skulu varast ráðstafanir sem teflt geta því í
                 tvísýnu að markmiðum samnings þessa verði náð.
        Þeir skulu enn fremur auðvelda samvinnu innan ramma samnings þessa.
  4. gr. Hvers konar mismunun á grundvelli ríkisfangs er bönnuð á gildissviði
           samnings þessa nema annað leiði af einstökum ákvæðum hans.
      5. gr. Samningsaðilar geta hvenær sem er vakið máls á áhyggjuefnum í
sameiginlegu EES-nefndinni eða EES-ráðinu í samræmi við þær aðferðir sem mælt er
       fyrir um í 2. mgr. 92. gr. og 2. mgr. 89. gr. eftir því sem við á.
 6. gr. Með fyrirvara um þróun dómsúrlausna í framtíðinni ber við framkvæmd og
  beitingu ákvæða samnings þessa að túlka þau í samræmi við úrskurði dómstóls
       Evrópubandalaganna sem máli skipta og kveðnir hafa verið upp fyrir
    undirritunardag samnings þessa, þó að því tilskildu að þau séu efnislega
     samhljóða samsvarandi reglum stofnsáttmála Efnahagsbandalags Evrópu og
  stofnsáttmála Kola- og stálbandalagsins og gerðum sem samþykktar hafa verið
                   vegna beitingar þessara tveggja sáttmála.
 7. gr. Gerðir sem vísað er til eða er að finna í viðaukum við samning þennan,
eða ákvörðunum sameiginlegu EES-nefndarinnar, binda samningsaðila og eru þær eða
                  verða teknar upp í landsrétt sem hér segir:
      a. gerð sem samsvarar reglugerð EBE skal sem slík tekin upp í landsrétt
                                 samningsaðila;
    b. gerð sem samsvarar tilskipun EBE skal veita yfirvöldum samningsaðila val
                      um form og aðferð við framkvæmdina.

                      II. hluti. Frjálsir vöruflutningar.
                          1. kafli. Grundvallarreglur.
8. gr. 1. Koma skal á frjálsum vöruflutningum milli samningsaðila í samræmi við
                             ákvæði samnings þessa.
2. Ákvæði 10.15., 19., 20. og 25.27. gr. taka einungis til framleiðsluvara sem
         upprunnar eru í ríkjum samningsaðila nema annað sé tekið fram.
      3. Ef annað er ekki tekið fram taka ákvæði samningsins einungis til:
   a. framleiðsluvara sem falla undir 25.97. kafla í samræmdu vörulýsingar- og
vörunúmeraskránni, að frátöldum þeim framleiðsluvörum sem skráðar eru í bókun 2;
    b. framleiðsluvara sem tilgreindar eru í bókun 3 í samræmi við það sérstaka
                      fyrirkomulag sem þar er greint frá.
 9. gr. 1. Kveðið er á um upprunareglur í bókun 4. Þær eru settar með fyrirvara
um alþjóðlegar skuldbindingar sem samningsaðilar eru eða kunna að verða bundnir
          af samkvæmt Hinu almenna samkomulagi um tolla og viðskipti.
  2. Samningsaðilar munu áfram leitast við að bæta og einfalda upprunareglur á
 allan hátt og auka samvinnu á sviði tollamála með það fyrir augum að byggja á
         grundvelli þess árangurs sem náðst hefur með samningi þessum.
 3. Fyrsta endurskoðun fer fram fyrir árslok 1993. Síðan fer endurskoðun fram á
       tveggja ára fresti. Á grundvelli þessarar endurskoðunar skuldbinda
 samningsaðilar sig til að ákveða þær viðeigandi ráðstafanir sem eiga að verða
                               hluti samningsins.
 10. gr. Tollar á innflutning og útflutning, svo og gjöld sem hafa samsvarandi
áhrif, eru bannaðir milli samningsaðila. Með fyrirvara um það fyrirkomulag, sem
      um getur í bókun 5, skal þetta einnig eiga við um fjáröflunartolla.
   11. gr. Magntakmarkanir á innflutningi, svo og allar ráðstafanir sem hafa
              samsvarandi áhrif, eru bannaðar milli samningsaðila.
    12. gr. Magntakmarkanir á útflutningi, svo og allar ráðstafanir sem hafa
              samsvarandi áhrif, eru bannaðar milli samningsaðila.
      13. gr. Ákvæði 11. og 12. gr. koma ekki í veg fyrir að leggja megi á
  innflutning, útflutning eða umflutning vara bönn eða höft sem réttlætast af
almennu siðferði, allsherjarreglu, almannaöryggi, vernd lífs og heilsu manna eða
   dýra eða gróðurvernd, vernd þjóðarverðmæta, er hafa listrænt, sögulegt eða
fornfræðilegt gildi, eða vernd eignarréttinda á sviði iðnaðar og viðskipta. Slík
 bönn eða höft mega þó ekki leiða til gerræðislegrar mismununar eða til þess að
           duldar hömlur séu lagðar á viðskipti milli samningsaðila.
  14. gr. Einstökum samningsaðilum er óheimilt að leggja hvers kyns beinan eða
 óbeinan skatt innan lands á framleiðsluvörur annarra samningsaðila umfram það
     sem beint eða óbeint er lagt á sams konar innlendar framleiðsluvörur.
       Samningsaðila er einnig óheimilt að leggja á framleiðsluvörur annarra
  samningsaðila innlendan skatt sem er til þess fallinn að vernda óbeint aðrar
                               framleiðsluvörur.
    15. gr. Þegar framleiðsluvörur eru fluttar út til yfirráðasvæðis annars
  samningsaðila má endurgreiðsla á innlendum skatti ekki nema hærri fjárhæð en
         skattinum sem þegar hefur verið lagður á þær beint eða óbeint.
     16. gr. 1. Samningsaðilar skulu tryggja breytingar á ríkiseinkasölum í
     viðskiptum þannig að enginn greinarmunur sé gerður milli ríkisborgara
      aðildarríkja EB og EFTA-ríkja hvað snertir skilyrði til aðdrátta og
                             markaðssetningar vara.
  2. Ákvæði þessarar greinar gilda um allar stofnanir sem þar til bær yfirvöld
samningsaðilanna nota samkvæmt lögum eða í reynd, beint eða óbeint, til að hafa
    eftirlit með, ráða eða hafa umtalsverð áhrif á inn- eða útflutning milli
  samningsaðila. Þessi ákvæði gilda einnig um einkasölur sem ríki hefur fengið
                                öðrum í hendur.

                    2. kafli. Landbúnaðar- og sjávarafurðir.
17. gr. Í I. viðauka eru sérstök ákvæði og fyrirkomulag varðandi heilbrigði dýra
                                  og plantna.
     18. gr. Með fyrirvara um sérstakt fyrirkomulag varðandi viðskipti með
 landbúnaðarafurðir skulu samningsaðilar tryggja að fyrirkomulaginu, sem kveðið
 er á um í 17. gr. og a- og b-lið 23. gr. varðandi aðrar vörur en þær er heyra
   undir 3. mgr. 8. gr., verði ekki stofnað í hættu vegna annarra tæknilegra
                 viðskiptahindrana. Ákvæði 13. gr. skulu gilda.
19. gr. 1. Samningsaðilar skulu taka til athugunar alla erfiðleika sem upp kunna
   að koma í viðskiptum þeirra með landbúnaðarafurðir og leitast við að finna
                            viðeigandi lausn á þeim.
2. Samningsaðilar skuldbinda sig til að halda áfram viðleitni sinni til að auka
           smám saman frjálsræði í viðskiptum með landbúnaðarafurðir.
3. Í þeim tilgangi skulu samningsaðilar framkvæma endurskoðun á skilyrðum fyrir
viðskipti með landbúnaðarafurðir fyrir árslok 1993 og á tveggja ára fresti þaðan
                                     í frá.
     4. Samningsaðilar munu, í ljósi þeirra niðurstaðna sem fást af þessari
   endurskoðun, innan ramma landbúnaðarstefnu hvers um sig og með tilliti til
niðurstaðna Úrúgvæ-viðræðnanna, ákveða, innan ramma samnings þessa, á grundvelli
 fríðinda, með tvíhliða eða marghliða hætti og með gagnkvæmu samkomulagi sem er
hagstætt hverjum aðila, frekara afnám hvers kyns viðskiptahindrana í landbúnaði,
að meðtöldum þeim viðskiptahindrunum sem leiðir af ríkiseinkasölum í viðskiptum
                              á sviði landbúnaðar.
20. gr. Ákvæði og fyrirkomulag varðandi fisk og aðrar sjávarafurðir er að finna
                                   í bókun 9.

          3. kafli. Samvinna á sviði tollamála og auðveldun viðskipta.
21. gr. 1. Til að greiða fyrir viðskiptum skulu samningsaðilar einfalda eftirlit
og formsatriði á landamærum. Fyrirkomulag í þessu skyni er að finna í bókun 10.
  2. Samningsaðilar skulu aðstoða hver annan í tollamálum til þess að tryggja
 rétta beitingu tollalöggjafar. Fyrirkomulag í þessu skyni er að finna í bókun
                                      11.
3. Samningsaðilar skulu styrkja og auka samvinnu sín í milli með það að markmiði
að einfalda framkvæmd vöruviðskipta, einkum að því er varðar áætlanir, verkefni
 og aðgerðir bandalagsins sem miða að því að greiða fyrir viðskiptum í samræmi
                           við reglurnar í VI. hluta.
 4. Þrátt fyrir 3. mgr. 8. gr. skal þessi grein taka til allra framleiðsluvara.
 22. gr. Samningsaðili er hefur hug á að lækka virkt stig tolla eða gjalda sem
hafa samsvarandi áhrif gagnvart þriðju löndum með bestu kjör eða íhugar frestun
  þeirra skal, sé slíkt gerlegt, tilkynna sameiginlegu EES-nefndinni það eigi
  síðar en þrjátíu dögum áður en lækkunin eða frestunin kemur til framkvæmda.
Hlutaðeigandi samningsaðili skal gefa gaum athugasemdum frá öðrum samningsaðilum
                      um röskun sem hlotist gæti af þessu.

                4. kafli. Aðrar reglur um frjálsa vöruflutninga.
             23. gr. Sérstök ákvæði og fyrirkomulag er að finna í:
   a. bókun 12 og II. viðauka varðandi tæknilegar reglugerðir, staðla, prófanir
                                  og vottanir;
       b. bókun 47 varðandi afnám tæknilegra hindrana í viðskiptum með vín;
                     c. III. viðauka varðandi skaðsemisábyrgð.
       Þau skulu taka til allra framleiðsluvara nema annað sé tekið fram.
   24. gr. Sérstök ákvæði og fyrirkomulag varðandi orkumál er að finna í IV.
                                    viðauka.
                 25. gr. Leiði framkvæmd 10. og 12. gr. af sér:
       a. endurútflutning til þriðja lands á framleiðsluvöru sem er af hálfu
     samningsaðila er flytur út háð magntakmörkunum, útflutningstollum eða
            ráðstöfunum eða gjöldum sem hafa samsvarandi áhrif; eða
   b. alvarlegan skort, eða hættu á alvarlegum skorti, á framleiðsluvöru sem er
                   mjög mikilvæg samningsaðila er flytur út;
   og valdi þær aðstæður, sem að ofan getur, samningsaðila er flytur út meiri
    háttar erfiðleikum eða eru líklegar til þess getur hann gert viðeigandi
                 ráðstafanir í samræmi við reglurnar í 113. gr.
 26. gr. Í samskiptum samningsaðila skal ekki gera ráðstafanir gegn undirboðum,
 leggja á jöfnunartolla og grípa til aðgerða gegn ólöglegum viðskiptaháttum sem
     rekja má til þriðju landa nema annað sé tekið fram í samningi þessum.

                         5. kafli. Kola- og stálvörur.
27. gr. Ákvæði og fyrirkomulag varðandi kola- og stálvörur er að finna í bókunum
                                   14 og 25.

   III. hluti. Frjálsir fólksflutningar, frjáls þjónustustarfsemi og frjálsir
                              fjármagnsflutningar.
           1. kafli. Launafólk og sjálfstætt starfandi einstaklingar.
28. gr. 1. Frelsi launþega til flutninga skal vera tryggt í aðildarríkjum EB og
                                  EFTA-ríkjum.
     2. Umrætt frelsi felur í sér afnám allrar mismununar milli launþega í
 aðildarríkjum EB og EFTA-ríkjum sem byggð er á ríkisfangi og lýtur að atvinnu,
              launakjörum og öðrum starfs- og ráðningarskilyrðum.
  3. Með þeim takmörkunum sem réttlætast af allsherjarreglu, almannaöryggi og
              almannaheilbrigði felur það í sér rétt til þess að:
              a. þiggja atvinnutilboð sem raunverulega eru lögð fram;
        b. fara að vild í þeim tilgangi um yfirráðasvæði aðildarríkja EB og
                                  EFTA-ríkja;
    c. dveljast á yfirráðasvæði aðildarríkis EB eða EFTA-ríkis í atvinnuskyni í
 samræmi við ákvæði í lögum og stjórnsýslufyrirmælum um starfskjör ríkisborgara
                                  þess ríkis;
     d. dveljast áfram á yfirráðasvæði aðildarríkis EB eða EFTA-ríkis eftir að
                               hafa starfað þar.
    4. Ákvæði þessarar greinar eiga ekki við um störf í opinberri þjónustu.
      5. Í V. viðauka eru sérstök ákvæði um frelsi launþega til flutninga.
29. gr. Til að veita launþegum og sjálfstætt starfandi einstaklingum frelsi til
   flutninga skulu samningsaðilar á sviði almannatrygginga, í samræmi við VI.
viðauka, einkum tryggja launþegum og sjálfstætt starfandi einstaklingum og þeim
                             sem þeir framfæra að:
   a. lögð verði saman öll tímabil sem taka ber til greina samkvæmt lögum hinna
  ýmsu landa til að öðlast og viðhalda bótarétti, svo og reikna fjárhæð bóta;
     b. bætur séu greiddar fólki sem er búsett á yfirráðasvæðum samningsaðila.
30. gr. Til að auðvelda launþegum og sjálfstætt starfandi einstaklingum að hefja
    og stunda starfsemi skulu samningsaðilar í samræmi við VII. viðauka gera
  nauðsynlegar ráðstafanir varðandi gagnkvæma viðurkenningu á prófskírteinum,
 vottorðum og öðrum vitnisburði um formlega menntun og hæfi, svo og samræmingu
ákvæða í lögum og stjórnsýslufyrirmælum samningsaðila varðandi rétt launþega og
      sjálfstætt starfandi einstaklinga til að hefja og stunda starfsemi.

                           2. kafli. Staðfesturéttur.
   31. gr. 1. Innan ramma ákvæða samnings þessa skulu engin höft vera á rétti
     ríkisborgara aðildarríkis EB eða EFTA-ríkis til að öðlast staðfestu á
   yfirráðasvæði einhvers annars þessara ríkja. Hið sama gildir einnig þegar
ríkisborgarar aðildarríkis EB eða EFTA-ríkis, sem hafa staðfestu á yfirráðasvæði
  einhvers þeirra, setja á stofn umboðsskrifstofu, útibú eða dótturfyrirtæki.
        Staðfesturéttur felur í sér rétt til að hefja og stunda sjálfstæða
atvinnustarfsemi og til að stofna og reka fyrirtæki, einkum félög eða fyrirtæki
   í skilningi annarrar málsgreinar 34. gr., með þeim skilyrðum sem gilda að
   landslögum um ríkisborgara þess ríkis þar sem staðfestan er fengin, þó með
                         fyrirvara um ákvæði 4. kafla.
          2. Í VIII.XI. viðauka eru sérstök ákvæði um staðfesturétt.
32. gr. Ákvæði þessa kafla gilda ekki um starfsemi sem á yfirráðasvæði ákveðins
 samningsaðila fellur undir meðferð opinbers valds jafnvel þótt svo sé aðeins í
                              einstökum tilvikum.
  33. gr. Ákvæði þessa kafla og ráðstafanir í samræmi við þau útiloka ekki að
  beitt verði ákvæðum í lögum eða stjórnsýslufyrirmælum um sérstaka meðferð á
    erlendum ríkisborgurum er grundvallast á sjónarmiðum um allsherjarreglu,
                      almannaöryggi eða almannaheilbrigði.
34. gr. Með félög eða fyrirtæki, sem stofnuð eru í samræmi við lög aðildarríkis
  EB eða EFTA-ríkis og hafa skráða skrifstofu, yfirstjórn eða aðalstarfsstöð á
 yfirráðasvæði samningsaðila, skal farið, að því er þennan kafla varðar, á sama
 hátt og einstaklinga sem eru ríkisborgarar í aðildarríkjum EB eða EFTA-ríkjum.
       Með félögum eða fyrirtækjum er átt við félög eða fyrirtæki, stofnuð á
grundvelli einkamálaréttar eða verslunarréttar, þar með talin samvinnufélög, svo
    og aðrar lögpersónur sem lúta allsherjarrétti eða einkamálarétti, þó að
               frátöldum þeim sem eru ekki rekin í hagnaðarskyni.
   35. gr. Ákvæði 30. gr. gilda um málefni sem fjallað er um í þessum kafla.

                              3. kafli. Þjónusta.
  36. gr. 1. Innan ramma ákvæða samnings þessa skulu engin höft vera á frelsi
ríkisborgara aðildarríkja EB og EFTA-ríkja til að veita þjónustu á yfirráðasvæði
samningsaðila enda þótt þeir hafi staðfestu í öðru aðildarríki EB eða EFTA-ríki
                         en sá sem þjónustan er ætluð.
    2. Í IX.XI. viðauka eru sérstök ákvæði um frelsi til að veita þjónustu.
 37. gr. Með þjónustu er í samningi þessum átt við þjónustu sem að jafnaði er
      veitt gegn þóknun að því leyti sem hún lýtur ekki ákvæðum um frjálsa
      vöruflutninga, frjálsa fjármagnsflutninga og frjálsa fólksflutninga.
                          Undir þjónustu fellur einkum:
                           a. starfsemi á sviði iðnaðar;
                          b. starfsemi á sviði viðskipta;
                           c. starfsemi handverksmanna;
                                 d. sérfræðistörf.
    Sá sem veitir þjónustu getur, með fyrirvara um ákvæði 2. kafla, í því skyni
  stundað starfsemi sína tímabundið í því ríki þar sem þjónustan er veitt, með
             sömu skilyrðum og það ríki setur eigin ríkisborgurum.
 38. gr. Frelsi til að veita þjónustu á sviði flutninga fellur undir ákvæði 6.
                          kafla um flutningastarfsemi.
 39. gr. Ákvæði 30. og 32.34. gr. gilda um málefni sem fjallað er um í þessum
                                     kafla.

                              4. kafli. Fjármagn.
     40. gr. Innan ramma ákvæða samnings þessa skulu engin höft vera milli
     samningsaðila á flutningum fjármagns í eigu þeirra sem búsettir eru í
  aðildarríkjum EB eða EFTA-ríkjum né nokkur mismunun, byggð á ríkisfangi eða
  búsetu aðila eða því hvar féð er notað til fjárfestingar. Í XII. viðauka eru
             nauðsynleg ákvæði varðandi framkvæmd þessarar greinar.
   41. gr. Gengar greiðslur í tengslum við þjónustustarfsemi, vöruflutninga,
  fólksflutninga eða fjármagnsflutninga milli samningsaðila innan ramma ákvæða
                   samnings þessa skulu lausar við öll höft.
 42. gr. 1. Ef beitt er innlendum reglum um fjármagnsmarkað og lánsviðskipti í
  fjármagnsflutningum sem höftum hefur verið létt af samkvæmt ákvæðum samnings
                       þessa skal það gert án mismununar.
2. Lán til beinnar eða óbeinnar fjármögnunar aðildarríkis EB eða EFTA-ríkis eða
 sveitarstjórna þess skulu ekki boðin út eða tekin í öðrum aðildarríkjum EB eða
     EFTA-ríkjum nema viðkomandi ríki hafi gert með sér samkomulag um það.
      43. gr. 1. Kunni munurinn milli gjaldeyrisreglna aðildarríkja EB og
EFTA-ríkjanna að verða til þess að menn, búsettir í einu þessara ríkja, færi sér
 í nyt þær rýmri yfirfærslureglur á yfirráðasvæði samningsaðila sem kveðið er á
    um í 40. gr. til þess að fara fram hjá reglum einhvers þessara ríkja um
fjármagnsflutninga til eða frá þriðju löndum getur viðkomandi samningsaðili gert
                 viðeigandi ráðstafanir til að ráða bót á því.
   2. Leiði fjármagnsflutningar til röskunar á starfsemi fjármagnsmarkaðar í
   aðildarríki EB eða EFTA-ríki getur hlutaðeigandi samningsaðili gripið til
                 verndarráðstafana á sviði fjármagnsflutninga.
  3. Breyti þar til bær yfirvöld samningsaðila gengisskráningu sinni þannig að
alvarlegri röskun á samkeppnisskilyrðum valdi geta hinir samningsaðilarnir gert
  nauðsynlegar ráðstafanir um mjög takmarkaðan tíma til að vinna gegn áhrifum
                                breytingarinnar.
   4. Eigi aðildarríki EB eða EFTA-ríki í örðugleikum með greiðslujöfnuð eða
      alvarleg hætta er á að örðugleikar skapist, hvort sem það stafar af
 heildarójafnvægi í greiðslujöfnuði eða því hvaða gjaldmiðli það hefur yfir að
ráða, getur hlutaðeigandi samningsaðili gripið til verndarráðstafana, einkum ef
örðugleikarnir eru til þess fallnir að stofna framkvæmd samnings þessa í hættu.
   44. gr. Bandalagið annars vegar og EFTA-ríkin hins vegar skulu beita eigin
 málsmeðferð, sem mælt er fyrir um í bókun 18, vegna framkvæmdar ákvæða 43. gr.
45. gr. 1. Tilkynna skal sameiginlegu EES-nefndinni ákvarðanir, álit og tilmæli
                 vegna þeirra ráðstafana sem lýst er í 43. gr.
  2. Ekki má grípa til neinna ráðstafana nema að höfðu samráði í sameiginlegu
        EES-nefndinni og eftir að henni hafa verið veittar upplýsingar.
      3. Í því tilviki sem um ræðir í 2. mgr. 43. gr. getur hlutaðeigandi
   samningsaðili þó gert ráðstafanirnar, án þess að áður fari fram samráð eða
skipti á upplýsingum, þegar það reynist óhjákvæmilegt vegna þess að þær verða að
                         fara leynt eða þola ekki bið.
  4. Komi skyndilega upp vandi er varðar greiðslujöfnuð, í því tilviki sem um
 ræðir í 4. mgr. 43. gr., og sé ekki unnt að fylgja málsmeðferðinni í 2. mgr.,
    getur hlutaðeigandi samningsaðili gripið til nauðsynlegra fyrirbyggjandi
 verndarráðstafana. Ráðstafanirnar skulu hafa í för með sér eins litla röskun á
framkvæmd samnings þessa og kostur er á og mega ekki vera víðtækari en brýnasta
  nauðsyn krefur til að ráða bót á þeim skyndilega vanda sem komið hefur upp.
 5. Þegar gerðar eru ráðstafanir í samræmi við 3. og 4. mgr. skal tilkynna það
eigi síðar en þann dag sem þær öðlast gildi og skulu upplýsingaskiptin, samráðið
og tilkynningarnar sem um getur í 1. mgr. eiga sér stað eins fljótt og auðið er
                                í kjölfar þess.

           5. kafli. Samvinna um stefnu í efnahags- og peningamálum.
  46. gr. Samningsaðilar skulu skiptast á skoðunum og upplýsingum um framkvæmd
 samnings þessa og áhrif samstarfsins á efnahagsstarfsemi og framkvæmd stefnu í
efnahags- og peningamálum. Þeir geta enn fremur rætt stefnu, ástand og horfur í
    efnahagsmálum. Þessi skipti á skoðunum og upplýsingum skulu fara fram án
                            nokkurra skuldbindinga.

                         6. kafli. Flutningastarfsemi.
    47. gr. 1. Ákvæði 48.52. gr. gilda um flutninga á járnbrautum, vegum og
                            skipgengum vatnaleiðum.
       2. Í XIII. viðauka eru sérstök ákvæði um allar tegundir flutninga.
  48. gr. 1. Engu aðildarríki EB eða EFTA-ríki er heimilt að setja nokkur þau
 ákvæði um flutninga á járnbrautum, vegum og skipgengum vatnaleiðum utan ramma
  XIII. viðauka sem beint eða óbeint eru óhagstæðari flutningsaðilum frá öðrum
                      ríkjum en innlendum flutningsaðilum.
  2. Sérhver samningsaðili er víkur frá meginreglunni í 1. mgr. skal tilkynna
    sameiginlegu EES-nefndinni það. Aðrir samningsaðilar, sem fallast ekki á
              frávikið, geta gripið til viðeigandi gagnráðstafana.
    49. gr. Aðstoð er samrýmanleg samningi þessum ef hún bætir úr þörf fyrir
    samræmingu á sviði flutninga eða í henni felst endurgjald fyrir að rækja
          tilteknar skyldur sem falla undir hugtakið opinber þjónusta.
50. gr. 1. Þegar um er að ræða flutninga á yfirráðasvæði samningsaðila skal ekki
vera nokkur mismunun sem kemur fram í því að flutningsaðilar leggi á mismunandi
    gjöld eða setji mismunandi skilmála við flutning sams konar vöru á sömu
  flutningaleiðum, allt eftir því hvert uppruna- eða ákvörðunarland viðkomandi
                                    vöru er.
  2. Þar til bært yfirvald samkvæmt VII. hluta skal að eigin frumkvæði eða að
beiðni aðildarríkis EB eða EFTA-ríkis rannsaka öll tilvik um mismunun sem falla
    undir þessa grein og taka nauðsynlegar ákvarðanir samkvæmt eigin reglum.
       51. gr. 1. Bannað er að leggja á gjöld og setja skilmála er varða
flutningastarfsemi innan yfirráðasvæðis samningsaðila og fela í einhverjum mæli
 í sér aðstoð eða vernd, einu eða fleiri fyrirtækjum eða atvinnugreinum í hag,
        nema þar til bært yfirvald samkvæmt 2. mgr. 50. gr. heimili það.
 2. Þar til bært yfirvald skal að eigin frumkvæði eða að beiðni aðildarríkis EB
eða EFTA-ríkis kanna gjöld þau og skilmála sem um getur í 1. mgr., annars vegar
einkum með kröfur um æskilega efnahagsstefnu á einstökum landsvæðum í huga, svo
        og þarfir vanþróaðra svæða og erfiðleika svæða þar sem alvarlegt
   stjórnmálaástand ríkir, og hins vegar með tilliti til áhrifa gjaldanna og
      skilmálanna á samkeppni milli mismunandi greina flutningastarfsemi.
      Þar til bært yfirvald skal taka nauðsynlegar ákvarðanir samkvæmt eigin
                                    reglum.
 3. Bannið sem um getur í 1. mgr. tekur ekki til gjalda sem ákveðin eru til að
                            bregðast við samkeppni.
 52. gr. Álögur eða gjöld, sem flutningsaðili innheimtir umfram flutningsgjöld
   vegna flutnings yfir landamæri, mega ekki vera hærri en sanngjarnt er með
hliðsjón af raunverulegum kostnaði vegna þessa. Samningsaðilar skulu leitast við
                    að draga smám saman úr slíkum kostnaði.

           IV. hluti. Samkeppnisreglur og aðrar sameiginlegar reglur.
                         1. kafli. Reglur um fyrirtæki.
 53. gr. 1. Eftirfarandi skal bannað og talið ósamrýmanlegt framkvæmd samnings
   þessa: allir samningar milli fyrirtækja, ákvarðanir samtaka fyrirtækja og
samstilltar aðgerðir sem geta haft áhrif á viðskipti milli samningsaðila og hafa
    að markmiði eða af þeim leiðir að komið sé í veg fyrir samkeppni, hún sé
  takmörkuð eða henni raskað á því svæði sem samningur þessi tekur til, einkum
                     samningar, ákvarðanir og aðgerðir sem:
    a. ákveða kaup- eða söluverð eða önnur viðskiptakjör með beinum eða óbeinum
                                     hætti;
     b. takmarka eða stýra framleiðslu, mörkuðum, tækniþróun eða fjárfestingu;
                       c. skipta mörkuðum eða birgðalindum;
   d. mismuna öðrum viðskiptaaðilum með ólíkum skilmálum í sams konar viðskiptum
                    og veikja þannig samkeppnisstöðu þeirra;
   e. setja það skilyrði fyrir samningagerð að hinir viðsemjendurnir taki á sig
viðbótarskuldbindingar sem tengjast ekki efni samninganna, hvorki í eðli sínu né
                            samkvæmt viðskiptavenju.
   2. Samningar og ákvarðanir sem grein þessi bannar eru sjálfkrafa ógildir.
              3. Ákveða má að ákvæðum 1. mgr. verði ekki beitt um:
                 samninga eða tegundir samninga milli fyrirtækja;
          ákvarðanir eða tegundir ákvarðana af hálfu samtaka fyrirtækja;
              samstilltar aðgerðir eða tegundir samstilltra aðgerða;
   sem stuðla að bættri framleiðslu eða vörudreifingu eða efla tæknilegar og
  efnahagslegar framfarir, enda sé neytendum veitt sanngjörn hlutdeild í þeim
                    ávinningi sem af þeim hlýst, án þess að:
     a. höft, sem óþörf eru til að hinum settu markmiðum verði náð, séu lögð á
                            hlutaðeigandi fyrirtæki;
    b. slíkt veiti fyrirtækjunum færi á að koma í veg fyrir samkeppni að því er
          varðar verulegan hluta framleiðsluvaranna sem um er að ræða.
  54. gr. Misnotkun eins eða fleiri fyrirtækja á yfirburðastöðu á svæðinu sem
 samningur þessi tekur til, eða verulegum hluta þess, er ósamrýmanleg framkvæmd
samnings þessa og því bönnuð að því leyti sem hún kann að hafa áhrif á viðskipti
                              milli samningsaðila.
                   Slík misnotkun getur einkum falist í því að:
     a. beint eða óbeint sé krafist ósanngjarns kaup- eða söluverðs eða aðrir
                    ósanngjarnir viðskiptaskilmálar settir;
    b. settar séu takmarkanir á framleiðslu, markaði eða tækniþróun, neytendum
                                   til tjóns;
      c. öðrum viðskiptaaðilum sé mismunað með ólíkum skilmálum í sams konar
               viðskiptum og samkeppnisstaða þeirra þannig veikt;
    d. sett sé það skilyrði fyrir samningagerð að hinir viðsemjendurnir taki á
  sig viðbótarskuldbindingar sem tengjast ekki efni samninganna, hvorki í eðli
                        sínu né samkvæmt viðskiptavenju.
 55. gr. 1. Með fyrirvara um ákvæði sem hrinda 53. og 54. gr. í framkvæmd og er
að finna í bókun 21 og XIV. viðauka við samning þennan skulu framkvæmdastjórn EB
    og eftirlitsstofnun EFTA, sem kveðið er á um í 1. mgr. 108. gr., tryggja
         beitingu meginreglnanna sem mælt er fyrir um í 53. og 54. gr.
     Hin þar til bæra eftirlitsstofnun, sem kveðið er á um í 56. gr., skal að
       eigin frumkvæði eða að beiðni ríkis á viðkomandi svæði eða hinnar
 eftirlitsstofnunarinnar rannsaka tilvik þar sem grunur leikur á að meginreglur
  þessar séu brotnar. Hin þar til bæra eftirlitsstofnun skal framkvæma þessar
    rannsóknir í samvinnu við þar til bær stjórnvöld á viðkomandi svæði og í
samvinnu við hina eftirlitsstofnunina sem skal veita henni aðstoð í samræmi við
                                 eigin reglur.
    Komist hún að þeirri niðurstöðu að um brot hafi verið að ræða skal hún gera
          tillögur um viðeigandi ráðstafanir til að binda enda á það.
2. Ef ekki er bundinn endi á umrætt brot skal þar til bær eftirlitsstofnun skrá
               slíkt brot á meginreglunum í rökstuddri ákvörðun.
   Hin þar til bæra eftirlitsstofnun getur birt ákvörðun sína og heimilað ríkjum
á viðkomandi svæði, með þeim skilyrðum og á þann hátt sem hún kveður nánar á um,
 að gera nauðsynlegar ráðstafanir til að ráða bót á ástandinu. Hún getur einnig
farið fram á það við hina eftirlitsstofnunina að hún heimili ríkjum á viðkomandi
                       svæði að gera slíkar ráðstafanir.
 56. gr. 1. Eftirlitsstofnanirnar skulu taka ákvarðanir í einstökum málum, sem
            falla undir 53. gr., í samræmi við eftirfarandi ákvæði:
   a. eftirlitsstofnun EFTA skal taka ákvarðanir í þeim málum sem einungis hafa
                     áhrif á viðskipti milli EFTA-ríkjanna;
   b. með fyrirvara um c-lið skal eftirlitsstofnun EFTA taka ákvarðanir, eins og
kveðið er á um í ákvæðum 58. gr., bókun 21 og reglum um framkvæmd hennar, bókun
23 og XIV. viðauka, í málum þar sem velta viðkomandi fyrirtækja á yfirráðasvæði
  EFTA-ríkjanna er 33% eða meiri en velta þeirra á svæðinu sem samningur þessi
                                   tekur til;
     c. framkvæmdastjórn EB skal taka ákvarðanir í öðrum málum, svo og í þeim
málum sem falla undir b-lið og hafa áhrif á viðskipti milli aðildarríkja EB, og
  skal hún þá taka tillit til ákvæðanna í 58. gr., bókun 21, bókun 23 og XIV.
                                    viðauka.
2. Eftirlitsstofnun á því svæði þar sem yfirburðastaða er talin vera fyrir hendi
  skal taka ákvarðanir í einstökum málum sem falla undir 54. gr. Reglurnar sem
settar eru í b- og c-lið 1. mgr. gilda því aðeins að um yfirburðastöðu á svæðum
                    beggja eftirlitsstofnananna sé að ræða.
3. Eftirlitsstofnun EFTA skal taka ákvarðanir í einstökum málum sem falla undir
 c-lið 1. mgr. og hafa ekki umtalsverð áhrif á viðskipti milli aðildarríkja EB
                          eða samkeppni í bandalaginu.
4. Hugtökin fyrirtæki og velta eru, að því er þessa grein varðar, skilgreind
                                  í bókun 22.
57. gr. 1. Samfylkingar, sem gert er ráð fyrir eftirliti með í 2. mgr. og skapa
    eða efla yfirburðastöðu er hindrar virka samkeppni á samningssvæðinu eða
       umtalsverðum hluta þess, skal lýsa ósamrýmanlegar samningi þessum.
 2. Eftirtaldir aðilar skulu hafa eftirlit með samfylkingum sem falla undir 1.
                                     mgr.:
       a. framkvæmdastjórn EB í þeim málum sem falla undir reglugerð EBE nr.
   4064/89, í samræmi við þá reglugerð, bókanir 21 og 24 og XIV. viðauka við
        samninginn. Með fyrirvara um endurskoðunarvald dómstóls EB hefur
      framkvæmdastjórn EB ein vald til að taka ákvarðanir í þessum málum;
       b. eftirlitsstofnun EFTA í þeim málum sem falla ekki undir a-lið hafi
 viðmiðunarmörkum, sem sett eru í XIV. viðauka, verið fullnægt á yfirráðasvæði
  EFTA-ríkjanna í samræmi við bókanir 21 og 24 og XIV. viðauka við samninginn.
Þetta er með þeim fyrirvara að aðildarríki EB séu ekki valdbær í þessu tilliti.
 58. gr. Með það fyrir augum að þróa og viðhalda samræmdu eftirliti á Evrópska
  efnahagssvæðinu á sviði samkeppni, svo og að stuðla að einsleitri framkvæmd,
beitingu og túlkun ákvæða samningsins í þessu skyni, skulu þar til bær yfirvöld
          hafa með sér samvinnu í samræmi við ákvæði bókana 23 og 24.
 59. gr. 1. Eigi í hlut opinber fyrirtæki, og fyrirtæki sem aðildarríki EB eða
EFTA-ríki veita sérstök réttindi eða einkarétt, skulu samningsaðilar tryggja að
  hvorki séu gerðar né viðhaldið nokkrum þeim ráðstöfunum sem fara í bága við
reglur samnings þessa, einkum reglur sem kveðið er á um í 4. gr. og 53.63. gr.
2. Reglur samnings þessa, einkum reglurnar um samkeppni, gilda um fyrirtæki sem
falið er að veita þjónustu er hefur almenna efnahagslega þýðingu eða eru í eðli
  sínu fjáröflunareinkasölur, að því marki sem beiting þeirra kemur ekki í veg
 fyrir að þau geti að lögum eða í raun leyst af hendi þau sérstöku verkefni sem
  þeim eru falin. Þróun viðskipta má ekki raska í þeim mæli að það stríði gegn
                          hagsmunum samningsaðilanna.
3. Framkvæmdastjórn EB og eftirlitsstofnun EFTA skulu hvor innan síns valdsviðs
tryggja að ákvæðum þessarar greinar sé beitt og gera, eftir því sem þörf krefur,
  viðeigandi ráðstafanir gagnvart þeim ríkjum sem eru á svæðum hvorrar um sig.
 60. gr. Í XIV. viðauka eru sérstök ákvæði um framkvæmd þeirra meginreglna sem
                     settar eru í 53., 54., 57. og 59. gr.

                             2. kafli. Ríkisaðstoð.
61. gr. 1. Ef ekki er kveðið á um annað í samningi þessum er hvers kyns aðstoð,
sem aðildarríki EB eða EFTA-ríki veitir eða veitt er af ríkisfjármunum og raskar
eða er til þess fallin að raska samkeppni með því að ívilna ákveðnum fyrirtækjum
  eða framleiðslu ákveðinna vara, ósamrýmanleg framkvæmd samnings þessa að því
           leyti sem hún hefur áhrif á viðskipti milli samningsaðila.
               2. Eftirtalið samrýmist framkvæmd samnings þessa:
    a. aðstoð af félagslegum toga sem veitt er einstökum neytendum enda sé hún
    veitt án mismununar með tilliti til uppruna viðkomandi framleiðsluvara;
       b. aðstoð sem veitt er til að bæta tjón af völdum náttúruhamfara eða
                              óvenjulegra atburða;
   c. aðstoð sem veitt er til atvinnuvega á ákveðnum svæðum í Sambandslýðveldinu
Þýskalandi, þar sem skipting Þýskalands hefur áhrif, að því marki sem þörf er á
   slíkri aðstoð til að bæta upp efnahagslegt óhagræði vegna skiptingarinnar.
       3. Eftirtalið getur talist samrýmanlegt framkvæmd samnings þessa:
   a. aðstoð til að efla hagþróun á svæðum þar sem lífskjör eru óvenju bágborin
                            eða atvinnuleysi mikið;
      b. aðstoð til að hrinda í framkvæmd mikilvægum sameiginlegum evrópskum
 hagsmunamálum eða ráða bót á alvarlegri röskun á efnahagslífi aðildarríkis EB
                                eða EFTA-ríkis;
     c. aðstoð til að greiða fyrir þróun ákveðinna greina efnahagslífsins eða
        ákveðinna efnahagssvæða enda hafi hún ekki svo óhagstæð áhrif á
           viðskiptaskilyrði að stríði gegn sameiginlegum hagsmunum;
   d. aðstoð af öðru tagi sem sameiginlega EES-nefndin kann að tiltaka í samræmi
                                við VII. hluta.
 62. gr. 1. Fylgjast skal stöðugt með öllum kerfum vegna ríkisaðstoðar sem eru
  til á yfirráðasvæðum samningsaðila, svo og öllum áætlunum um að veita slíka
  aðstoð eða breyta henni, með það í huga að þau samrýmist 61. gr. Eftirtaldir
                     aðilar skulu framkvæma slíkt eftirlit:
      a. framkvæmdastjórn EB, að því er varðar aðildarríki EB, í samræmi við
          reglurnar í 93. gr. stofnsáttmála Efnahagsbandalags Evrópu;
     b. eftirlitsstofnun EFTA, að því er varðar EFTA-ríkin, í samræmi við þær
        reglur sem settar eru í samningi milli EFTA-ríkjanna um stofnun
eftirlitsstofnunar EFTA en mælt er fyrir um valdsvið hennar og störf í bókun 26.
   2. Með það fyrir augum að tryggja samræmt eftirlit á sviði ríkisaðstoðar á
       svæðinu sem samningur þessi tekur til skulu framkvæmdastjórn EB og
 eftirlitsstofnun EFTA hafa með sér samvinnu í samræmi við ákvæðin í bókun 27.
            63. gr. Í XV. viðauka eru sérstök ákvæði um ríkisaðstoð.
        64. gr. 1. Ef önnur eftirlitsstofnunin telur að framkvæmd hinnar
eftirlitsstofnunarinnar á 61. og 62. gr. samningsins, svo og 5. gr. bókunar 14,
 samræmist ekki kröfum um sömu samkeppnisskilyrði á svæðinu sem samningur þessi
 tekur til skal skipst á skoðunum innan tveggja vikna í samræmi við málsmeðferð
                              f-liðar í bókun 27.
   Hafi ekki fundist lausn innan þessara tveggja vikna sem aðilar geta sætt sig
  við getur þar til bært yfirvald samningsaðila, sem málið snertir, gripið án
 tafar til bráðabirgðaráðstafana til þess að ráða bót á þeirri röskun sem orðið
                               hefur á samkeppni.
    Samráð skal síðan hafa í sameiginlegu EES-nefndinni með það fyrir augum að
                   finna lausn sem aðilar geta sætt sig við.
     Hafi sameiginlegu EES-nefndinni ekki tekist að finna lausn innan þriggja
    mánaða og umræddar aðgerðir valda, eða hætta er á að þær valdi, röskun á
 samkeppni sem hefur áhrif á viðskipti milli samningsaðila er unnt að gera þær
 varanlegu ráðstafanir í stað bráðabirgðaráðstafananna sem eru bráðnauðsynlegar
 til að jafna áhrif röskunarinnar. Þær ráðstafanir skulu helst gerðar sem raska
                             minnst starfsemi EES.
2. Ákvæði þessarar greinar skulu einnig gilda um ríkiseinkasölur sem settar eru
                   á stofn eftir undirritunardag samningsins.

                     3. kafli. Aðrar sameiginlegar reglur.
 65. gr. 1. Í XVI. viðauka eru sérstök ákvæði og fyrirkomulag varðandi innkaup
sem gilda, nema annað sé tekið fram, um allar framleiðsluvörur og þjónustu eins
                                og tilgreint er.
   2. Í bókun 28 og XVII. viðauka eru sérstök ákvæði og fyrirkomulag varðandi
   hugverk og eignarréttindi á sviði iðnaðar og verslunar sem gilda um allar
             framleiðsluvörur og þjónustu nema annað sé tekið fram.

               V. hluti. Altæk ákvæði er varða fjórþætta frelsið.
                              1. kafli. Félagsmál.
  66. gr. Samningsaðilar eru sammála um að nauðsynlegt sé að stuðla að bættum
                    starfsskilyrðum og lífskjörum launþega.
   67. gr. 1. Samningsaðilar skulu sérstaklega leggja áherslu á að hvetja til
    umbóta, einkum varðandi vinnuumhverfi, með tilliti til heilsu og öryggis
launþega. Til að stuðla að því að þessu markmiði verði náð skulu lágmarkskröfur
smám saman koma til framkvæmda og þá með hliðsjón af þeim aðstæðum og tæknilegu
 reglum er gilda hjá hverjum samningsaðila. Slíkar lágmarkskröfur eru því ekki
 til fyrirstöðu að samningsaðili láti strangari reglur um starfsskilyrði halda
     gildi sínu eða setji slíkar reglur enda samrýmist þær samningi þessum.
     2. Í XVIII. viðauka eru tilgreind nauðsynleg ákvæði vegna framkvæmdar
                        lágmarkskrafna samkvæmt 1. mgr.
     68. gr. Á sviði vinnulöggjafar skulu samningsaðilar gera nauðsynlegar
ráðstafanir til að tryggja góða framkvæmd samnings þessa. Þessar ráðstafanir eru
                         tilgreindar í XVIII. viðauka.
    69. gr. 1. Hver samningsaðili skal tryggja og viðhalda beitingu þeirrar
       meginreglu að karlar og konur hljóti jöfn laun fyrir jafna vinnu.
     Með launum er í þessari grein átt við venjulegt grunn- eða lágmarkskaup
 ásamt öllum öðrum greiðslum, hvort heldur er í fé eða fríðu, sem launþegi fær
          beint eða óbeint frá vinnuveitanda sínum vegna starfa síns.
           Með sömu launum án mismununar vegna kynferðis er átt við að:
         a. laun fyrir sömu ákvæðisvinnu skuli miðuð við sömu mælieiningu;
        b. laun fyrir tímavinnu skuli vera hin sömu fyrir sams konar starf.
          2. Í XVIII. viðauka eru sérstök ákvæði um framkvæmd 1. mgr.
70. gr. Samningsaðilar skulu stuðla að því að meginreglan um jafnrétti karla og
kvenna verði virt með því að hrinda ákvæðunum sem tilgreind eru í XVIII. viðauka
                                  í framkvæmd.
      71. gr. Samningsaðilar skulu leitast við að auka skoðanaskipti milli
                      vinnuveitenda og launþega í Evrópu.

                            2. kafli. Neytendavernd.
              72. gr. Í XIX. viðauka eru ákvæði um neytendavernd.

                            3. kafli. Umhverfismál.
    73. gr. 1. Aðgerðir samningsaðila á sviði umhverfismála skulu byggjast á
                             eftirtöldum markmiðum:
                    a. að varðveita, vernda og bæta umhverfið;
                    b. að stuðla að því að vernda heilsu manna;
        c. að tryggja að náttúruauðlindir séu nýttar af varúð og skynsemi.
   2. Aðgerðir samningsaðila á sviði umhverfismála skulu grundvallaðar á þeim
 meginreglum að girt skuli fyrir umhverfisspjöll, áhersla sé lögð á úrbætur þar
sem tjón á upphaf sitt og bótaskylda sé lögð á þann sem mengun veldur. Kröfur um
    umhverfisvernd skulu vera þáttur í stefnu samningsaðila á öðrum sviðum.
 74. gr. Í XX. viðauka eru sérstök ákvæði um verndarráðstafanir sem skulu gilda
                                samkvæmt 73. gr.
    75. gr. Verndarráðstafanirnar, sem um getur í 74. gr., eru því ekki til
 fyrirstöðu að einstakir samningsaðilar láti strangari verndarráðstafanir halda
      gildi sínu eða grípi til þeirra enda samrýmist þær samningi þessum.

                           4. kafli. Hagskýrslugerð.
  76. gr. 1. Samningsaðilar skulu tryggja úrvinnslu og dreifingu samfelldra og
  sambærilegra hagskýrslna sem lýsi og geri kleift að fylgjast með öllum þeim
 þáttum sem máli skipta á sviði efnahags-, félags- og umhverfismála á Evrópska
                                efnahagssvæðinu.
 2. Í þessu skyni skulu samningsaðilar þróa með sér og nota samræmdar aðferðir,
 skýrgreiningar og flokkanir, svo og sameiginlegar starfsáætlanir og vinnubrögð
við hagskýrslugerð hvar sem það á við í stjórnsýslunni og hafa þá í huga nauðsyn
                       þess að fyllsta trúnaðar sé gætt.
            3. Í XXI. viðauka eru sérstök ákvæði um hagskýrslugerð.
4. Í bókun 30 eru sérstök ákvæði um skipulag samstarfs á sviði hagskýrslugerðar.

                            5. kafli. Félagaréttur.
           77. gr. Í XXII. viðauka eru sérstök ákvæði um félagarétt.

              VI. hluti. Samvinna utan marka fjórþætta frelsisins.
    78. gr. Samningsaðilar skulu efla og auka samvinnu innan ramma starfsemi
                             bandalagsins á sviði:
                            rannsókna og tækniþróunar,
                                upplýsingaþjónustu,
                                  umhverfismála,
                       menntunar, þjálfunar og æskulýðsmála,
                                    félagsmála,
                                 neytendaverndar,
                        lítilla og meðalstórra fyrirtækja,
                                    ferðamála,
                             hljóð- og myndmiðlunar og
                                   almannavarna,
   að því leyti sem samstarf á þessum sviðum lýtur ekki ákvæðum annarra hluta
                                samnings þessa.
    79. gr. 1. Samningsaðilar skulu auka skoðanaskipti sín í milli með öllum
 viðeigandi aðferðum, einkum samkvæmt reglum VII. hluta, með það fyrir augum að
 ákveða starfssvið og starfsemi þar sem nánari samvinna getur aukið líkur á að
         sameiginleg markmið náist á þeim sviðum sem um getur í 78. gr.
       2. Þeir skulu einkum skiptast á upplýsingum og ræða í sameiginlegu
EES-nefndinni, að beiðni einstakra samningsaðila, áform og tillögur um að stofna
 til eða breyta rammaáætlunum, einstökum áætlunum, aðgerðum og verkefnum á þeim
                         sviðum sem um getur í 78. gr.
     3. Ákvæði VII. hluta gilda að breyttu breytanda um þennan hluta þegar
          sérstaklega er kveðið á um það í þessum hluta eða bókun 31.
80. gr. Samvinna samkvæmt 78. gr. skal að öðru jöfnu fara fram með eftirfarandi
                                     hætti:
     þátttöku EFTA-ríkja í rammaáætlunum EB, einstökum áætlunum, verkefnum eða
                                öðrum aðgerðum;
      komið verði á sameiginlegri starfsemi á tilteknum sviðum þar sem meðal
annars gæti verið um að ræða samræmingu eða samstillingu á starfsemi, sameiningu
   starfsemi sem fyrir er og komið verði á sérstakri sameiginlegri starfsemi;
              formlegum og óformlegum upplýsingaskiptum eða -miðlun;
    sameiginlegu átaki til að hvetja til tiltekinnar starfsemi á yfirráðasvæði
                                 samningsaðila;
      hliðstæðri löggjöf, eftir því sem við á, með sömu eða svipuðum ákvæðum;
          samræmingu aðgerða og starfsemi á vettvangi eða fyrir tilstilli
    alþjóðastofnana, svo og samræmingu samvinnu við þriðju lönd, þar sem um
                       gagnkvæmt hagsmunamál er að ræða.
    81. gr. Þegar samvinna felur í sér þátttöku EFTA-ríkja í rammaáætlun EB,
  einstakri áætlun, verkefni eða annarri aðgerð skulu eftirfarandi meginreglur
                                     gilda:
             a. EFTA-ríkin skulu hafa aðgang að öllum þáttum áætlunar.
       b. Staða EFTA-ríkjanna í nefndum, sem aðstoða framkvæmdastjórn EB við
  stjórnun eða þróun starfsemi bandalagsins, skal vera í fullu samræmi við það
       fjárframlag sem EFTA-ríkin kunna að greiða vegna þátttöku sinnar.
    c. Ákvæði 3. mgr. 79. gr. gilda um þær ákvarðanir bandalagsins er hafa bein
  eða óbein áhrif á rammaáætlun, einstaka áætlun, verkefni eða aðra aðgerð sem
  EFTA-ríki taka þátt í samkvæmt ákvörðun á grundvelli samnings þessa, þó ekki
   ákvarðanir sem varða fjárlög bandalagsins. Sameiginlega EES-nefndin getur
   endurskoðað skilmála og skilyrði fyrir áframhaldandi þátttöku í viðkomandi
                        starfsemi í samræmi við 86. gr.
    d. Þegar um samstarfsverkefni er að ræða skulu stofnanir, fyrirtæki, samtök
og ríkisborgarar EFTA-ríkja hafa sömu réttindi og skyldur í áætlun bandalagsins
  eða annarri aðgerð sem um ræðir og samstarfsstofnanir, fyrirtæki, samtök og
     ríkisborgarar aðildarríkja EB. Hið sama gildir að breyttu breytanda um
þátttakendur sem fara milli landa vegna viðkomandi samstarfs aðildarríkja EB og
                                  EFTA-ríkja.
   e. EFTA-ríki, stofnanir þeirra, fyrirtæki, samtök og ríkisborgarar skulu hafa
sömu réttindi og skyldur að því er varðar úrvinnslu, mat og nýtingu niðurstaðna
    og aðildarríki EB, stofnanir þeirra, fyrirtæki, samtök og ríkisborgarar.
     f. Samningsaðilar skuldbinda sig í samræmi við viðkomandi reglugerðir og
   reglur sínar til að auðvelda flutninga þátttakenda í áætluninni og annarri
                   starfsemi að því marki sem nauðsynlegt er.
  82. gr. 1. Þegar samvinna samkvæmt þessum hluta felur í sér fjárframlag frá
      EFTA-ríkjunum skal framlagið látið í té á einhvern eftirtalinn hátt:
   a. Framlag EFTA-ríkjanna vegna þátttöku þeirra í starfsemi bandalagsins skal
                            reiknað í hlutfalli við:
                            fjárhagsskuldbindingar; og
                              greiðsluskuldbindingar;
   sem varðandi bandalagið eru settar árlega á þann lið fjárlaga þess sem á við
                            um viðkomandi starfsemi.
      Hlutfallsstuðullinn sem ákvarðar framlag EFTA-ríkjanna skal vera summa
hlutfallsins milli annars vegar vergrar landsframleiðslu hvers EFTA-ríkis um sig
    miðað við markaðsverð og hins vegar summa vergrar landsframleiðslu allra
  aðildarríkja EB og umrædds EFTA-ríkis miðað við markaðsverð. Stuðullinn skal
reiknaður fyrir hvert fjárhagsár á grundvelli nýjustu tölfræðilegra upplýsinga.
    Bæði að því er varðar fjárhagsskuldbindingar og greiðsluskuldbindingar skal
fjárframlag EFTA-ríkjanna koma til viðbótar fjárframlagi bandalagsins á þeim lið
                fjárlaga þess sem á við um viðkomandi starfsemi.
     Þau framlög sem EFTA-ríkin skulu greiða árlega skulu ákveðin á grundvelli
                           greiðsluskuldbindinganna.
   Skuldbindingar sem bandalagið tók á sig áður en EFTA-ríkin hófu á grundvelli
 samnings þessa þátttöku í viðkomandi starfsemi, svo og greiðslur sem af henni
              leiðir, kalla ekki á framlög af hálfu EFTA-ríkjanna.
    b. Fjárframlag EFTA-ríkjanna vegna þátttöku þeirra í ákveðnum verkefnum eða
annarri starfsemi skal grundvallast á þeirri meginreglu að sérhver samningsaðili
skuli bera eigin kostnað, svo og viðeigandi hluta af fastakostnaði bandalagsins
                samkvæmt ákvörðun sameiginlegu EES-nefndarinnar.
      c. Sameiginlega EES-nefndin skal taka nauðsynlegar ákvarðanir varðandi
   fjárframlag samningsaðila til þeirrar starfsemi sem um ræðir hverju sinni.
         2. Nánari ákvæði um framkvæmd þessarar greinar eru í bókun 32.
 83. gr. Þegar samvinnan felst í upplýsingaskiptum milli opinberra aðila skulu
  EFTA-ríkin hafa sama rétt á að fá upplýsingar og aðildarríki EB og ber þeim
jafnframt sama skylda til að veita upplýsingar, samanber þó kröfur um trúnað sem
                       sameiginlega EES-nefndin ákveður.
         84. gr. Ákvæði um samvinnu á tilteknum sviðum eru í bókun 31.
  85. gr. Ef ekki er kveðið á um annað í bókun 31 skal samvinna, sem þegar fer
 fram milli bandalagsins og einstakra EFTA-ríkja á sviðunum sem um getur í 78.
gr. við gildistöku samnings þessa, eftir það lúta viðeigandi ákvæðum þessa hluta
                                 og bókunar 31.
  86. gr. Sameiginlega EES-nefndin skal, í samræmi við VII. hluta, taka allar
nauðsynlegar ákvarðanir vegna framkvæmdar 78.85. gr. og ráðstafana sem af henni
 leiðir og geta þær meðal annars falið í sér viðbætur við og breytingar á bókun
 31, ásamt því að ákveða nauðsynlegar bráðabirgðaráðstafanir vegna framkvæmdar
                                    85. gr.
87. gr. Samningsaðilar skulu gera nauðsynlegar ráðstafanir til að þróa, efla eða
auka samvinnu innan ramma starfsemi bandalagsins á sviðum sem eru ekki tilgreind
í 78. gr. þegar slík samvinna þykir líkleg til að greiða fyrir því að markmiðum
samnings þessa verði náð eða samningsaðilar telja slíkt hagstætt báðum aðilum af
 öðrum ástæðum. Slíkar ráðstafanir geta haft það í för með sér að 78. gr. verði
    breytt þannig að nýjum sviðum verði bætt við þau sem þar eru tilgreind.
88. gr. Með fyrirvara um ákvæði annarra hluta samnings þessa skulu ákvæði þessa
hluta ekki koma í veg fyrir að einstakir samningsaðilar geti undirbúið, samþykkt
                  og hrundið ráðstöfunum í framkvæmd einhliða.

                        VII. hluti. Ákvæði um stofnanir.
                        1. kafli. Skipulag samstarfsins.
                             1. þáttur. EES-ráðið.
  89. gr. 1. EES-ráði er hér með komið á fót. Hlutverk þess er einkum að vera
  stjórnmálalegur aflvaki varðandi framkvæmd samnings þessa og setja almennar
               viðmiðunarreglur fyrir sameiginlegu EES-nefndina.
     Í þessum tilgangi skal EES-ráðið meta hvernig samningurinn í heild hefur
 verið framkvæmdur og hvernig hann hefur þróast. Það skal taka stjórnmálalegar
                ákvarðanir sem leiða til breytinga á samningnum.
2. Samningsaðilar, að því er varðar bandalagið og aðildarríki EB eftir valdsviði
 viðkomandi, geta tekið mál er valda erfiðleikum upp í EES-ráðinu eftir að hafa
rætt þau í sameiginlegu EES-nefndinni, eða geta tekið þau beint upp í EES-ráðinu
                         er mjög brýna nauðsyn ber til.
        3. EES-ráðið setur sér starfsreglur með ákvörðun þar að lútandi.
      90. gr. 1. EES-ráðið skipa fulltrúar í ráði Evrópubandalaganna og úr
    framkvæmdastjórn EB ásamt einum fulltrúa ríkisstjórnar hvers EFTA-ríkis.
    Skipa skal fulltrúa í EES-ráðið í samræmi við þau skilyrði sem mælt verður
                         fyrir um í starfsreglum þess.
2. Ákvarðanir EES-ráðsins skulu teknar með samkomulagi milli bandalagsins annars
                       vegar og EFTA-ríkjanna hins vegar.
91. gr. 1. Fulltrúi ráðs Evrópubandalaganna og ráðherra í ríkisstjórn EFTA-ríkis
     skulu gegna embætti forseta EES-ráðsins til skiptis sex mánuði í senn.
2. Forseti EES-ráðsins skal kalla það saman tvisvar á ári. EES-ráðið skal einnig
     koma saman, þegar aðstæður krefjast, í samræmi við starfsreglur sínar.
                      2. þáttur. Sameiginlega EES-nefndin.
 92. gr. 1. Sameiginlegu EES-nefndinni er hér með komið á fót. Skal hún tryggja
 virka framkvæmd samnings þessa. Í þeim tilgangi skal þar skipst á skoðunum og
   upplýsingum og taka ákvarðanir í þeim málum sem kveðið er á um í samningi
                                    þessum.
2. Samningsaðilar, að því er varðar bandalagið og aðildarríki EB eftir valdsviði
  viðkomandi, skulu hafa samráð í sameiginlegu EES-nefndinni um öll þau mál á
grundvelli samningsins sem valda erfiðleikum og einhver þeirra hefur tekið upp.
3. Sameiginlega EES-nefndin setur sér starfsreglur með ákvörðun þar að lútandi.
      93. gr. 1. Sameiginlegu EES-nefndina skipa fulltrúar samningsaðila.
 2. Ákvarðanir sameiginlegu EES-nefndarinnar skulu teknar með samkomulagi milli
  bandalagsins annars vegar og EFTA-ríkjanna, sem mæla einum rómi, hins vegar.
 94. gr. 1. Fulltrúi bandalagsins, þ.e. framkvæmdastjórnar EB, og fulltrúi eins
   EFTA-ríkis skulu gegna embætti formanns sameiginlegu EES-nefndarinnar til
                           skiptis sex mánuði í senn.
2. Sameiginlega EES-nefndin skal að öðru jöfnu koma saman að minnsta kosti einu
    sinni í mánuði til að gegna störfum sínum. Hana má einnig kalla saman að
 frumkvæði formannsins eða samkvæmt beiðni einhvers samningsaðila í samræmi við
                              starfsreglur hennar.
 3. Sameiginlega EES-nefndin getur ákveðið að skipa undirnefndir eða starfshópa
 sér til aðstoðar við framkvæmd verkefna sinna. Sameiginlega EES-nefndin skal í
 starfsreglum sínum mæla fyrir um skipan og starfshætti umræddra undirnefnda og
   starfshópa. Sameiginlega EES-nefndin skal ákveða verkefni þeirra í hverju
                               tilviki fyrir sig.
   4. Sameiginlega EES-nefndin skal gefa út ársskýrslu um framkvæmd og þróun
                                samnings þessa.
                         3. þáttur. Samvinna þingmanna.
 95. gr. 1. Sameiginlegri EES-þingmannanefnd er hér með komið á fót. Hana skipa
jafnmargir þingmenn Evrópuþingsins annars vegar og þjóðþinga EFTA-ríkjanna hins
  vegar. Heildarfjöldi þingmanna í nefndinni kemur fram í stofnsamþykktinni í
                                   bókun 36.
  2. Fundir sameiginlegu EES-þingmannanefndarinnar skulu haldnir til skiptis í
           bandalaginu og EFTA-ríki í samræmi við ákvæði bókunar 36.
3. Sameiginlega EES-þingmannanefndin skal með umræðum og fundum stuðla að auknum
skilningi milli bandalagsins og EFTA-ríkjanna á þeim sviðum sem samningur þessi
                                   tekur til.
  4. Sameiginlegu EES-þingmannanefndinni er heimilt að láta álit sitt í ljós í
   formi skýrslna eða ályktana eftir því sem við á. Hún skal einkum taka til
    athugunar ársskýrslu sameiginlegu EES-nefndarinnar um framkvæmd og þróun
          samnings þessa sem gefin er út í samræmi við 4. mgr. 94. gr.
5. Forseti EES-ráðsins má koma fyrir sameiginlegu EES-þingmannanefndina og taka
                                 þar til máls.
          6. Sameiginlega EES-þingmannanefndin setur sér starfsreglur.
      4. þáttur. Samvinna aðila er starfa á sviði efnahags- og félagsmála.
96. gr. 1. Fulltrúar efnahags- og félagsmálanefndarinnar og annarra samtaka, sem
  eru í fyrirsvari fyrir aðila á sviði félagsmála í bandalaginu, og fulltrúar
 samsvarandi aðila í EFTA-ríkjunum skulu vinna að því að styrkja tengslin sín í
milli og eiga samstarf á skipulagðan og reglubundinn hátt með það að markmiði að
    auka skilning á efnahagslegum og félagslegum þáttum í stöðugt samofnara
      efnahagssamstarfi samningsaðilanna og á hagsmunum þeirra innan EES.
   2. Ráðgjafarnefnd EES er hér með komið á fót í þessum tilgangi. Hana skipa
jafnmargir fulltrúar efnahags- og félagsmálanefndar bandalagsins annars vegar og
 ráðgjafarnefndar EFTA hins vegar. Ráðgjafarnefnd EES er heimilt að láta í ljós
          álit sitt í formi skýrslna eða ályktana eftir því sem við á.
                 3. Ráðgjafarnefnd EES setur sér starfsreglur.

                       2. kafli. Tilhögun ákvarðanatöku.
      97. gr. Með fyrirvara um meginregluna um jafnræði, og eftir að öðrum
samningsaðilum hafa verið veittar upplýsingar þar um, hefur samningur þessi ekki
  áhrif á rétt einstakra samningsaðila til að breyta innlendri löggjöf á þeim
                       sviðum sem samningurinn tekur til:
    ef sameiginlega EES-nefndin kemst að þeirri niðurstöðu að löggjöf, eins og
      henni hefur verið breytt, hafi ekki áhrif til hins verra á framkvæmd
                                samningsins; eða
                    ef skilyrðum 98. gr. hefur verið fullnægt.
98. gr. Breyta má viðaukum samningsins, svo og bókunum 17, 911, 1927, 3032,
        37, 39, 41 og 47, eftir því sem við á, með ákvörðun sameiginlegu
   EES-nefndarinnar í samræmi við 93. (2. mgr.), 99., 100., 102. og 103. gr.
99. gr. 1. Þegar framkvæmdastjórn EB hefur undirbúning að nýrri löggjöf á sviði
  sem samningur þessi tekur til skal hún óformlega leita ráða hjá sérfræðingum
 EFTA-ríkjanna á sama hátt og hún leitar ráða hjá sérfræðingum aðildarríkja EB
                             við mótun tillagnanna.
 2. Þegar framkvæmdastjórnin sendir ráði Evrópubandalaganna tillögur sínar skal
hún senda afrit af þeim til EFTA-ríkjanna. Fyrstu skoðanaskipti skulu fara fram
         í sameiginlegu EES-nefndinni óski einhver samningsaðila þess.
  3. Á þeim tíma, sem líður fram að töku ákvörðunar í ráði Evrópubandalaganna,
  skulu samningsaðilar, í samfelldu ferli upplýsingaskipta og samráðs, ráðgast
 hver við annan í sameiginlegu EES-nefndinni að beiðni einhvers þeirra á öllum
                tímamótum á leið að endanlegri töku ákvörðunar.
      4. Samningsaðilar skulu starfa saman af heilum hug á upplýsinga- og
 samráðstímabilinu með það fyrir augum að auðvelda ákvarðanatöku í sameiginlegu
                     EES-nefndinni í lok meðferðar málsins.
   100. gr. Framkvæmdastjórn EB skal tryggja sérfræðingum EFTA-ríkjanna eins
  víðtæka þátttöku og unnt er á viðkomandi sviðum við undirbúning á drögum að
 tillögum er síðar eiga að fara fyrir þær nefndir sem eru framkvæmdastjórninni
     til aðstoðar við beitingu framkvæmdarvalds hennar. Í þessum málum skal
  framkvæmdastjórn EB, þegar hún gengur frá tillögum, ráðgast við sérfræðinga
EFTA-ríkjanna á sama grundvelli og hún ráðgast við sérfræðinga aðildarríkja EB.
     Í þeim tilvikum þegar mál er til meðferðar hjá ráði Evrópubandalaganna í
samræmi við starfsreglur sem gilda um viðkomandi nefnd skal framkvæmdastjórn EB
  koma áliti sérfræðinga EFTA-ríkjanna á framfæri við ráð Evrópubandalaganna.
 101. gr. 1. Að því er varðar nefndir, sem falla hvorki undir 81. né 100. gr.,
skal haft samstarf við sérfræðinga EFTA-ríkjanna þegar góð framkvæmd samningsins
                                 krefst slíks.
       Þessar nefndir eru skráðar í bókun 37. Kveðið er á um tilhögun slíks
samstarfs í bókunum og viðaukum um einstök svið þar sem fjallað er um viðkomandi
                                    málefni.
 2. Telji samningsaðilar að slíkt samstarf ætti að taka til annarra nefnda sem
       eru svipaðs eðlis getur sameiginlega EES-nefndin breytt bókun 37.
  102. gr. 1. Til að tryggja réttaröryggi og einsleitni EES skal sameiginlega
EES-nefndin taka ákvörðun um breytingu á viðauka við samning þennan eins fljótt
    og unnt er, eftir að bandalagið hefur samþykkt nýja samsvarandi löggjöf
bandalagsins, með það að markmiði að unnt sé að beita samtímis þeirri löggjöf og
  breytingunum á viðaukunum við samninginn. Bandalagið skal í þessum tilgangi
 tilkynna öðrum samningsaðilum í sameiginlegu EES-nefndinni eins fljótt og unnt
  er þegar það samþykkir réttarheimild um málefni sem fjallað er um í samningi
                                    þessum.
 2. Sameiginlega EES-nefndin skal meta á hvaða hluta viðauka við samning þennan
                      þessi nýja löggjöf hefur bein áhrif.
   3. Samningsaðilar skulu gera sitt ýtrasta til að komast að samkomulagi um
                     málefni sem samningur þessi tekur til.
   Sameiginlega EES-nefndin skal einkum gera sitt ýtrasta til að finna lausn sem
  aðilar geta sætt sig við þegar upp koma alvarleg vandamál á sviðum sem falla
                   undir valdsvið löggjafans í EFTA-ríkjunum.
4. Ef ekki er unnt að komast að samkomulagi um breytingar á viðauka við samning
    þennan, þrátt fyrir beitingu undanfarandi málsgreinar, skal sameiginlega
  EES-nefndin kanna alla frekari möguleika á því að tryggja áframhaldandi góða
  framkvæmd samningsins og taka nauðsynlegar ákvarðanir þar að lútandi, meðal
 annars að viðurkenna að löggjöf sé sambærileg. Taka verður slíka ákvörðun eigi
      síðar en við lok sex mánaða tímabils, frá því að málinu er vísað til
   sameiginlegu EES-nefndarinnar, eða á gildistökudegi samsvarandi löggjafar
                       bandalagsins ef sá dagur er síðar.
5. Hafi sameiginlega EES-nefndin ekki tekið ákvörðun um breytingu á viðauka við
   þennan samning við lok frests sem settur er í 4. mgr. skal litið svo á að
   framkvæmd viðkomandi hluta viðaukans, sem ákveðinn er samkvæmt 2. mgr., sé
 frestað til bráðabirgða nema sameiginlega EES-nefndin ákveði annað. Frestun af
 þessu tagi gengur í gildi sex mánuðum eftir lok tímabilsins sem um getur í 4.
   mgr., þó ekki fyrir þann dag er samsvarandi gerð EB kemur til framkvæmda í
     bandalaginu. Sameiginlega EES-nefndin skal áfram leitast við að koma á
 samkomulagi um lausn sem aðilar geta sætt sig við svo að draga megi frestunina
                         til baka við fyrsta tækifæri.
6. Ræða skal um raunhæfar afleiðingar þeirrar frestunar sem um getur í 5. mgr. í
 sameiginlegu EES-nefndinni. Réttindi og skyldur sem einstaklingar og aðilar í
    atvinnurekstri hafa þegar áunnið sér með samningi þessum skulu haldast.
Samningsaðilar skulu, eftir því sem við á, ákveða hvaða breytingar þurfi að gera
                             vegna frestunarinnar.
   103. gr. 1. Ef ákvörðun sameiginlegu EES-nefndarinnar getur einungis verið
    bindandi fyrir samningsaðila eftir að hann hefur uppfyllt stjórnskipuleg
  skilyrði skal ákvörðunin ganga í gildi á þeim degi sem getið er í henni, ef
 sérstakur dagur er tiltekinn, að því tilskildu að hlutaðeigandi samningsaðili
 hafi tilkynnt hinum samningsaðilunum fyrir þann dag að stjórnskipuleg skilyrði
                              hafi verið uppfyllt.
     Hafi tilkynningin ekki farið fram fyrir umræddan dag gengur ákvörðunin í
           gildi fyrsta dag annars mánaðar eftir síðustu tilkynningu.
    2. Hafi tilkynningin ekki átt sér stað sex mánuðum eftir að sameiginlega
EES-nefndin tók ákvörðun sína skal ákvörðun sameiginlegu EES-nefndarinnar gilda
til bráðabirgða meðan stjórnskipulegum skilyrðum hefur ekki verið fullnægt, nema
  samningsaðili tilkynni að slík gildistaka til bráðabirgða geti ekki átt sér
 stað. Í síðara tilvikinu, eða tilkynni samningsaðili að ákvörðun sameiginlegu
EES-nefndarinnar hafi ekki hlotið samþykki, skal frestunin, sem kveðið er á um í
 5. mgr. 102. gr., ganga í gildi einum mánuði eftir að tilkynningin fer fram en
      þó ekki fyrir þann dag er samsvarandi gerð EB kemur til framkvæmda í
                                  bandalaginu.
 104. gr. Ákvarðanir teknar af sameiginlegu EES-nefndinni í tilvikum sem kveðið
  er á um í samningi þessum skulu vera bindandi fyrir samningsaðila frá og með
  gildistökudegi þeirra, nema kveðið sé á um annað í þeim, og skulu þeir gera
     nauðsynlegar ráðstafanir til að tryggja framkvæmd þeirra og beitingu.

          3. kafli. Einsleitni, tilhögun eftirlits og lausn deilumála.
                             1. þáttur. Einsleitni.
  105. gr. 1. Til að ná því markmiði samningsaðila að ná fram og halda sig við
eins samræmda túlkun og unnt er á ákvæðum samningsins og þeim ákvæðum í löggjöf
    bandalagsins sem tekin eru efnislega upp í samninginn skal sameiginlega
                 EES-nefndin starfa í samræmi við þessa grein.
 2. Sameiginlega EES-nefndin skal stöðugt hafa til skoðunar þróun dómsúrlausna
  dómstóls Evrópubandalaganna og EFTA-dómstólsins sem kveðið er á um í 2. mgr.
  108. gr. Í þessum tilgangi skal senda dóma þessara dómstóla til sameiginlegu
 EES-nefndarinnar sem skal gera ráðstafanir til að varðveita einsleita túlkun á
                                  samningnum.
3. Ef sameiginlegu EES-nefndinni hefur ekki tekist að varðveita einsleita túlkun
 á samningnum innan tveggja mánaða frá því að mismunur á úrlausnum dómstólanna
 tveggja var lagður fyrir hana má beita málsmeðferðinni sem mælt er fyrir um í
                                    111. gr.
106. gr. Til að tryggja að samningur þessi verði túlkaður á eins samræmdan hátt
      og kostur er, með fullri virðingu fyrir sjálfstæði dómstólanna, skal
  sameiginlega EES-nefndin koma á kerfi til að skiptast á upplýsingum um dóma
 EFTA-dómstólsins, dómstóls Evrópubandalaganna og dómstóls Evrópubandalaganna á
fyrsta dómstigi og dómstóla EFTA-ríkjanna á síðasta dómstigi. Í kerfi þessu skal
                                    felast:
   a. að þessir dómstólar sendi ritara dómstóls Evrópubandalaganna dóma sína um
   túlkun og beitingu annars vegar samnings þessa og hins vegar stofnsáttmála
  Efnahagsbandalags Evrópu og stofnsáttmála Kola- og stálbandalags Evrópu, með
  áorðnum breytingum og viðbótum, auk þeirra gerða sem hafa verið samþykktar í
 samræmi við þá, að því leyti sem þeir varða ákvæði sem eru efnislega samhljóða
                            ákvæðum samnings þessa;
     b. að ritari dómstóls Evrópubandalaganna sjái um að flokka þessa dóma og
           semja og birta, eins og þörf krefur, þýðingar og útdrætti;
   c. að ritari dómstóls Evrópubandalaganna sendi þau skjöl sem máli skipta til
 þar til bærra yfirvalda hvers lands sem sérhver samningsaðili tilnefnir fyrir
                                      sig.
107. gr. Í bókun 34 eru ákvæði er gefa EFTA-ríki kost á að heimila dómstóli eða
rétti að biðja dómstól Evrópubandalaganna að taka ákvörðun um túlkun EES-reglu.
                         2. þáttur. Tilhögun eftirlits.
      108. gr. 1. EFTA-ríkin skulu koma á fót sjálfstæðri eftirlitsstofnun
 (eftirlitsstofnun EFTA) svo og kerfi svipuðu og fyrir er í bandalaginu, meðal
annars kerfi til að tryggja efndir á skuldbindingum samkvæmt samningi þessum og
  til eftirlits með lögmæti aðgerða eftirlitsstofnunar EFTA á sviði samkeppni.
            2. EFTA-ríkin skulu koma á fót dómstóli (EFTA-dómstóli).
   Undir valdsvið EFTA-dómstólsins skal með tilliti til beitingar samnings þessa
      og í samræmi við sérstakan samning milli EFTA-ríkjanna einkum heyra:
                a. mál um tilhögun eftirlits er varðar EFTA-ríkin;
       b. áfrýjanir á ákvörðunum eftirlitsstofnunar EFTA á sviði samkeppni;
              c. lausn deilumála milli tveggja eða fleiri EFTA-ríkja.
   109. gr. 1. Annars vegar skal eftirlitsstofnun EFTA fylgjast með efndum á
 skuldbindingum samkvæmt samningi þessum og hins vegar framkvæmdastjórn EB sem
starfar samkvæmt stofnsáttmála Efnahagsbandalags Evrópu ^1) og samningi þessum.
    2. Til að tryggja samræmt eftirlit á öllu Evrópska efnahagssvæðinu skulu
eftirlitsstofnun EFTA og framkvæmdastjórn EB hafa samstarf sín í milli, skiptast
  á upplýsingum og ráðgast hvor við aðra um stefnu í eftirlitsmálum og einstök
                                      mál.
   3. Framkvæmdastjórn EB og eftirlitsstofnun EFTA skulu taka við umkvörtunum
varðandi beitingu samnings þessa. Þær skulu skiptast á upplýsingum um kvartanir
                                sem borist hafa.
 4. Hvor þessara stofnana um sig skal rannsaka allar kvartanir sem falla undir
valdsvið hennar og koma kvörtunum sem falla undir valdsvið hinnar stofnunarinnar
                                  til hennar.
5. Komi upp ósamkomulag milli þessara tveggja stofnana um það til hvaða aðgerða
  skuli gripið í tengslum við kvörtun eða um niðurstöðu rannsóknar getur hvor
þeirra sem er vísað málinu til sameiginlegu EES-nefndarinnar sem skal fjalla um
                           það í samræmi við 111. gr.
                         ^1)[15]L. 8/2004, fylgiskjal VI.
 110. gr. Ákvarðanir eftirlitsstofnunar EFTA og framkvæmdastjórnar EB, samkvæmt
 samningi þessum, sem leggja fjárskuldbindingar á aðra aðila en ríki skulu vera
         fullnustuhæfar. Hið sama skal eiga við um slíka dóma dómstóls
      Evrópubandalaganna, dómstóls Evrópubandalaganna á fyrsta dómstigi og
                   EFTA-dómstólsins samkvæmt samningi þessum.
        Fullnustan skal fara fram í samræmi við gildandi réttarfarsreglur í
einkamálum í ríkinu þar sem fullnustan fer fram. Fullnustuúrskurður skal fylgja
 ákvörðuninni með því eina formskilyrði að það að ákvörðun hafi verið tekin af
   þar til bærum aðila sé staðfest af því yfirvaldi sem sérhver samningsaðili
tilnefnir í þessu skyni og sendir öðrum samningsaðilum, svo og eftirlitsstofnun
        EFTA, framkvæmdastjórn EB, dómstóli Evrópubandalaganna, dómstóli
    Evrópubandalaganna á fyrsta dómstigi og EFTA-dómstólnum, tilkynningu um.
   Þegar þessum formsatriðum hefur verið fullnægt að beiðni hlutaðeigandi aðila
  má hinn sami láta fullnustu fara fram, í samræmi við lög þess ríkis þar sem
 fullnustan á að fara fram, með því að fara með málið beint fyrir þar til bært
                                   yfirvald.
   Fullnustunni verður einungis frestað með úrskurði dómstóls Evrópubandalaganna
        hvað varðar ákvarðanir framkvæmdastjórnar EB, úrskurði dómstóls
 Evrópubandalaganna á fyrsta dómstigi eða dómstóls Evrópubandalaganna, eða með
  úrskurði EFTA-dómstólsins hvað varðar ákvarðanir eftirlitsstofnunar EFTA eða
    úrskurði EFTA-dómstólsins. Dómstólar hlutaðeigandi ríkja hafa þó lögsögu
  varðandi kvartanir um að ekki sé staðið að fullnustunni með eðlilegum hætti.
                          3. þáttur. Lausn deilumála.
 111. gr. 1. Bandalagið eða EFTA-ríki getur lagt deilumál er varðar túlkun eða
     beitingu samnings þessa fyrir sameiginlegu EES-nefndina í samræmi við
                              eftirfarandi ákvæði.
2. Sameiginlegu EES-nefndinni er heimilt að leysa deilumálið. Henni skulu gefnar
    allar upplýsingar sem hún kann að þarfnast til þess að framkvæma nákvæma
 rannsókn á málinu, með það fyrir augum að finna lausn sem aðilar geta sætt sig
við. Í þessum tilgangi skal sameiginlega EES-nefndin rannsaka alla möguleika til
                    að viðhalda góðri framkvæmd samningsins.
  3. Varði deilumál túlkun ákvæða samnings þessa, sem eru efnislega samhljóða
samsvarandi reglum stofnsáttmála Efnahagsbandalags Evrópu og stofnsáttmála Kola-
og stálbandalagsins og gerðum sem samþykktar hafa verið vegna beitingar þessara
 tveggja sáttmála, og hafi deilumálið ekki verið leyst innan þriggja mánaða frá
 því að það var lagt fyrir sameiginlegu EES-nefndina, geta samningsaðilar, sem
       eiga aðild að deilumálinu, samþykkt að fara fram á það við dómstól
  Evrópubandalaganna að hann kveði upp úrskurð um túlkun á viðkomandi reglum.
   Hafi sameiginlega EES-nefndin ekki náð samkomulagi um lausn á slíku deilumáli
      innan sex mánaða frá þeim degi er þessi málsmeðferð hófst, eða hafi
samningsaðilar, sem eiga aðild að deilumálinu, á þeim tíma ekki ákveðið að fara
fram á úrskurð dómstóls Evrópubandalaganna, getur samningsaðili, til að draga úr
                             hugsanlegu ójafnvægi,
     annaðhvort gripið til öryggisráðstafana í samræmi við 2. mgr. 112. gr. og
                         fylgt þá málsmeðferð 113. gr.;
                     eða beitt 102. gr. að breyttu breytanda.
 4. Varði deilumál umfang eða gildistíma öryggisráðstafana, sem gripið er til í
samræmi við 3. mgr. 111. gr. eða 112. gr., eða jafngildi jöfnunarráðstafana, sem
   gerðar eru í samræmi við 114. gr., og hafi sameiginlegu EES-nefndinni ekki
 tekist að leysa deiluna þremur mánuðum eftir þann dag er málið var lagt fyrir
 hana getur hver samningsaðila sem er vísað deilumálinu til gerðardóms samkvæmt
 málsmeðferð sem mælt er fyrir um í bókun 33. Óheimilt er að fjalla um túlkun á
 ákvæðum samnings þessa, sem um getur í 3. mgr., samkvæmt þessari málsmeðferð.
                      Gerðin er bindandi fyrir deiluaðila.

                         4. kafli. Öryggisráðstafanir.
  112. gr. 1. Ef upp eru að koma alvarlegir efnahagslegir, þjóðfélagslegir eða
 umhverfislegir erfiðleikar í sérstökum atvinnugreinum eða á sérstökum svæðum,
  sem líklegt er að verði viðvarandi, getur samningsaðili gripið einhliða til
 viðeigandi ráðstafana með þeim skilyrðum og á þann hátt sem mælt er fyrir um í
                                    113. gr.
2. Slíkar öryggisráðstafanir skulu vera takmarkaðar, að því er varðar umfang og
gildistíma, við það sem telst bráðnauðsynlegt til þess að ráða bót á ástandinu.
 Þær ráðstafanir skulu helst gerðar sem raska minnst framkvæmd samnings þessa.
      3. Öryggisráðstafanirnar skulu gilda gagnvart öllum samningsaðilum.
 113. gr. 1. Samningsaðili sem hyggst grípa til öryggisráðstafana í samræmi við
  112. gr. skal tilkynna hinum samningsaðilunum það án tafar fyrir milligöngu
sameiginlegu EES-nefndarinnar og skal hann veita allar nauðsynlegar upplýsingar.
      2. Samningsaðilar skulu tafarlaust bera saman ráð sín í sameiginlegu
  EES-nefndinni með það fyrir augum að finna viðunandi lausn fyrir alla aðila.
3. Hlutaðeigandi samningsaðili má ekki grípa til öryggisráðstafana fyrr en einum
    mánuði eftir dagsetningu tilkynningarinnar samkvæmt 1. mgr. nema samráði
  samkvæmt 2. mgr. hafi verið lokið áður en umræddur frestur var liðinn. Þegar
óvenjulegar aðstæður, sem krefjast tafarlausra aðgerða, útiloka könnun fyrirfram
getur hlutaðeigandi samningsaðili strax gripið til þeirra verndarráðstafana sem
           bráðnauðsynlegar teljast til þess að ráða bót á ástandinu.
      Framkvæmdastjórn EB skal grípa til öryggisráðstafana fyrir bandalagið.
4. Hlutaðeigandi samningsaðili skal án tafar tilkynna ráðstafanirnar, sem gerðar
   hafa verið, til sameiginlegu EES-nefndarinnar og veita allar nauðsynlegar
                                  upplýsingar.
  5. Í sameiginlegu EES-nefndinni skal hafa samráð um öryggisráðstafanirnar á
  þriggja mánaða fresti frá því að gripið er til þeirra með það fyrir augum að
 fella þær niður fyrir áætluð lok gildistímabilsins eða takmarka umfang þeirra.
       Hver samningsaðilanna um sig getur hvenær sem er farið fram á það við
       sameiginlegu EES-nefndina að hún endurskoði umræddar ráðstafanir.
  114. gr. 1. Ef öryggisráðstöfun, sem samningsaðili hefur gripið til, veldur
  misvægi milli réttinda og skyldna samkvæmt samningi þessum getur hver hinna
   samningsaðilanna gripið til jafnumfangsmikilla jöfnunarráðstafana gagnvart
 fyrrnefndum samningsaðila og bráðnauðsynlegar eru til að jafna umrætt misvægi.
     Þær ráðstafanir skulu helst gerðar sem raska minnst starfsemi Evrópska
                               efnahagssvæðisins.
            2. Málsmeðferðin, sem kveðið er á um í 113. gr., gildir.

                          VIII. hluti. Fjármagnskerfi.
115. gr. Samningsaðilar eru sammála um nauðsyn þess að draga úr efnahagslegu og
félagslegu misræmi milli svæða sinna með það fyrir augum að stuðla að jafnri og
stöðugri eflingu viðskipta- og efnahagstengsla samningsaðila eins og kveðið er á
   um í 1. gr. Í þessu tilliti hafa þeir í huga ákvæði sem er að finna annars
 staðar í samningi þessum og bókunum er tengjast honum, að meðtöldum tilteknum
              þeim ráðstöfunum er varða landbúnað og sjávarútveg.
116. gr. EFTA-ríkin skulu koma upp fjármagnskerfi í þeim tilgangi að leggja sitt
 af mörkum, í tengslum við EES og til viðbótar því sem bandalagið gerir þegar á
         þessu sviði, til framgangs markmiðunum sem sett eru í 115. gr.
  117. gr. [Ákvæði um fjármagnskerfin er að finna í bókun 38 og bókun 38a.]^1)
                         ^1)[16]L. 8/2004, fylgiskjal VI.

                    IX. hluti. Almenn ákvæði og lokaákvæði.
 118. gr. 1. Álíti samningsaðili það öllum samningsaðilum til hagsbóta að þróa
  tengslin, sem stofnað er til með samningi þessum, með því að láta þau ná til
fleiri sviða en þar er gert ráð fyrir skal hann leggja fram rökstudda beiðni til
      hinna samningsaðilanna í EES-ráðinu. Ráðið getur falið sameiginlegu
    EES-nefndinni að rannsaka alla þætti beiðninnar og leggja fram skýrslu.
    EES-ráðið getur, eftir því sem við á, tekið stjórnmálalegar ákvarðanir með
     það fyrir augum að hafnar verði samningaviðræður milli samningsaðila.
    2. Samningar sem samningaviðræður samkvæmt 1. mgr. leiða til skulu háðir
   fullgildingu eða samþykki samningsaðila í samræmi við þeirra eigin reglur.
119. gr. Viðaukar, svo og gerðir sem vísað er til í þeim og aðlagaðar eru vegna
    samnings þessa, skulu auk bókana vera óaðskiljanlegur hluti samningsins.
120. gr. Ef ekki er kveðið á um annað í samningi þessum og einkum í [bókunum 41
og 43]^1) skulu ákvæði samningsins ganga framar ákvæðum í gildandi tvíhliða eða
marghliða samningum sem Efnahagsbandalag Evrópu annars vegar og eitt eða fleiri
 EFTA-ríki hins vegar eru bundin af að því leyti sem samningur þessi tekur til
                               sömu efnisatriða.
                      ^1)[17]L. 66/1993, 3. gr. fylgiskjals.
             121. gr. Ákvæði samnings þessa útiloka ekki samstarf:
   a. innan ramma norrænnar samvinnu að því leyti sem slík samvinna raskar ekki
                        góðri framkvæmd samnings þessa;
    b. innan ramma svæðissambandsins milli Sviss og Liechtensteins að því leyti
  sem markmið sambandsins nást ekki með beitingu ákvæða samnings þessa og góð
                      framkvæmd samningsins raskast ekki;
                                      c. ^1)
                         ^1)[18]L. 8/2004, fylgiskjal VI.
122. gr. Fulltrúar, sendimenn og sérfræðingar samningsaðila, svo og embættismenn
 og aðrir starfsmenn samkvæmt samningi þessum, skulu bundnir þagnarskyldu, sem
helst enda þótt þeir láti af störfum, um vitneskju sem á að fara leynt í starfi
       þeirra, einkum upplýsingar um fyrirtæki, viðskiptatengsl þeirra og
                                kostnaðarþætti.
     123. gr. Ekkert í samningi þessum skal hindra samningsaðila í að gera
                                  ráðstafanir:
     a. sem hann telur nauðsynlegar til að girða fyrir uppljóstrun upplýsinga
                  andstætt mikilvægum öryggishagsmunum sínum;
    b. sem snerta framleiðslu á eða viðskipti með vopn, skotfæri og hergögn eða
aðrar framleiðsluvörur, nauðsynlegar til varna, eða varða rannsóknir, þróun eða
     framleiðslu, nauðsynlega til varna, enda raski þessar ráðstafanir ekki
   samkeppnisskilyrðum hvað varðar framleiðsluvörur sem eru ekki sérstaklega
                           ætlaðar til hernaðarþarfa;
        c. sem hann telur nauðsynlegar vegna eigin öryggis þegar alvarlegar
 innanlandserjur ógna lögum og reglu, stríð geisar eða alvarleg spenna ríkir í
 alþjóðamálum, sem leitt getur til styrjaldar, eða til að uppfylla skyldur sem
          hann hefur tekið á sig til að gæta friðar og alþjóðaöryggis.
     124. gr. Með fyrirvara um beitingu annarra ákvæða samnings þessa skulu
samningsaðilar sjá til þess að ríkisborgarar aðildarríkja EB og EFTA-ríkja sitji
 við sama borð og eigin ríkisborgarar hvað varðar hlutdeild í fjármagni félaga
                       eða fyrirtækja í skilningi 34. gr.
  125. gr. Samningur þessi hefur engin áhrif á reglur samningsaðila um skipan
                                 eignarréttar.
        126. gr. 1. Samningurinn gildir á þeim svæðum sem stofnsáttmáli
Efnahagsbandalags Evrópu [tekur til],^1) með þeim skilmálum sem þar eru settir,
  og á yfirráðasvæðum [Lýðveldisins Íslands, Furstadæmisins Liechtensteins og
                          Konungsríkisins Noregs].^1)
     2. Þrátt fyrir 1. mgr. skal samningur þessi ekki gilda um Álandseyjar.
  Ríkisstjórn Finnlands getur þó gefið út yfirlýsingu, sem lögð skal fram hjá
 vörsluaðila við fullgildingu samnings þessa og hann skal senda samningsaðilum
staðfest endurrit af, þess efnis að samningurinn skuli gilda um þessar eyjar með
sömu skilmálum og hann gildir um aðra hluta Finnlands, samanber þó eftirfarandi
                                    ákvæði:
    a. Ákvæði samnings þessa skulu ekki hindra beitingu ákvæða er gilda hverju
                         sinni á Álandseyjum og varða:
      i. höft á rétti einstaklinga, sem hafa ekki svæðisbundinn borgararétt á
 Álandseyjum, og lögpersóna til að eignast og eiga fasteignir á Álandseyjum án
                   heimildar þar til bærra yfirvalda eyjanna;
     ii. höft á rétti einstaklinga, sem hafa ekki svæðisbundinn borgararétt á
Álandseyjum, eða lögpersóna til staðfestu og til að veita þjónustu án heimildar
                        þar til bærra yfirvalda eyjanna.
   b. Samningur þessi hefur ekki á áhrif á réttindi íbúa Álandseyja í Finnlandi.
     c. Yfirvöld á Álandseyjum skulu veita öllum einstaklingum og lögpersónum
                            samningsaðila sömu kjör.
                        ^1)^1)[19]L. 8/2004, fylgiskjal VI.
127. gr. Sérhver samningsaðili getur sagt upp aðild sinni að samningi þessum að
 því tilskildu að hann veiti öðrum samningsaðilum að minnsta kosti tólf mánaða
                        fyrirvara með skriflegum hætti.
         Jafnskjótt og fyrirhuguð uppsögn hefur verið tilkynnt skulu hinir
 samningsaðilarnir boða til ráðstefnu stjórnarerindreka til þess að meta hvaða
                breytingar sé nauðsynlegt að gera á samningnum.
  128. gr. 1. [Evrópuríki sem gengur í bandalagið er skylt, og Ríkjasambandinu
Sviss eða öðru Evrópuríki sem gengur í EFTA heimilt, að sækja um að gerast aðili
         að samningi þessum. Það skal senda EES-ráðinu umsókn sína.]^1)
2. Samningsaðilar og ríki sem sækir um skulu gera með sér samkomulag um skilmála
     og skilyrði fyrir slíkri aðild. Slíkt samkomulag skal lagt fyrir alla
   samningsaðila til fullgildingar eða samþykktar í samræmi við eigin reglur
                                    þeirra.
                      ^1)[20]L. 66/1993, 5. gr. fylgiskjals.
129. gr. 1. Samningur þessi er gerður í einu frumriti á dönsku, ensku, finnsku,
  frönsku, grísku, hollensku, íslensku, ítölsku, norsku, portúgölsku, spænsku,
 sænsku og þýsku og er hver þessara texta jafngildur. [Vegna stækkunar Evrópska
   efnahagssvæðisins skulu útgáfur af samningi þessum á eistnesku, lettnesku,
litháísku, maltnesku, pólsku, slóvakísku, slóvensku, tékknesku og ungversku vera
                                jafngildar.]^1)
      [Textar gerða, sem vísað er til í viðaukunum, eru jafngildir á dönsku,
   eistnesku, ensku, finnsku, frönsku, grísku, hollensku, ítölsku, lettnesku,
   litháísku, maltnesku, pólsku, portúgölsku, slóvakísku, slóvensku, spænsku,
 sænsku, tékknesku, ungversku og þýsku eins og þeir birtast í Stjórnartíðindum
 Evrópusambandsins, og skulu með tilliti til jafngildingar gerðir á íslensku og
   norsku og birtir í EES-viðbæti við Stjórnartíðindi Evrópusambandsins.]^1)
  2. Samningsaðilar skulu fullgilda eða samþykkja samning þennan í samræmi við
                     stjórnskipuleg skilyrði hvers um sig.
   Samningnum skal komið í vörslu hjá aðalskrifstofu ráðs Evrópubandalaganna sem
          skal senda hverjum hinna samningsaðilanna staðfest endurrit.
   Fullgildingar- og samþykktarskjölunum skal komið í vörslu hjá aðalskrifstofu
  ráðs Evrópubandalaganna sem skal tilkynna öllum hinum samningsaðilunum það.
3. [Samningur þessi öðlast gildi þann dag og með þeim skilyrðum sem kveðið er á
    um í bókuninni um breytingu á samningnum um Evrópska efnahagssvæðið.]^2)
      ^1)[21]L. 8/2004, fylgiskjal VI. ^2)[22]L. 66/1993, 6. gr. fylgiskjals.
         [23]Bókunin, sem hér er vísað til, er í fylgiskjali V, 22. gr.

                                 Fylgiskjal II.
                          Bókun 1. Um altæka aðlögun.
  Ákvæði gerða, sem vísað er til í viðaukum við samning þennan, skulu gilda í
 samræmi við samninginn og þessa bókun, nema kveðið sé á um annað í viðkomandi
viðauka. Sérstaka nauðsynlega aðlögun fyrir einstakar gerðir er að finna í þeim
                   viðauka þar sem viðkomandi gerð er skráð.
                            1. Inngangur að gerðum.
Inngangsorð gerða, sem vísað er til, eru ekki aðhæfð hvað samning þennan varðar.
 Mikilvægi þeirra fer eftir því hversu nauðsynleg þau eru fyrir rétta túlkun og
    beitingu, innan ramma samningsins, þeirra ákvæða sem í gerðunum felast.
                            2. Ákvæði um EB-nefndir.
   Í 81., 100. og 101. gr. samningsins og bókun 31 er fjallað um starfshætti,
  fyrirkomulag stofnana eða önnur ákvæði um EB-nefndir í gerðunum sem vísað er
                                      til.
        3. Ákvæði um tilhögun aðlögunar/breytinga á gerðum bandalagsins.
Ef gerð, sem vísað er til, gerir ráð fyrir Evrópubandalagstilhögun við aðlögun,
 útvíkkun eða breytingu á gerðinni eða þróun nýrrar stefnu, frumkvæðis og gerða
innan bandalagsins gilda viðeigandi reglur um ákvarðanatöku samkvæmt samningnum.
             4. Tilhögun varðandi upplýsingaskipti og tilkynningar.
    a. [Þegar aðildarríki EB ber að veita framkvæmdastjórn EB upplýsingar skal
   EFTA-ríki veita eftirlitsstofnun EFTA slíkar upplýsingar og hún koma þeim
   áleiðis til fastanefndar EFTA-ríkjanna. Hið sama gildir þegar þar til bær
      yfirvöld eiga að annast sendingu upplýsinga. Framkvæmdastjórn EB og
  eftirlitsstofnun EFTA skulu skiptast á upplýsingum sem þeim hafa borist frá
      aðildarríkjum EB eða EFTA-ríkjunum eða þar til bærum yfirvöldum.]^1)
       b. Þegar aðildarríki EB ber að veita einu eða fleiri aðildarríkjum EB
upplýsingar skal það einnig veita framkvæmdastjórn EB þessar upplýsingar og skal
 hún koma þeim á framfæri við fastanefndina sem dreifir þeim til EFTA-ríkjanna.
    EFTA-ríki skal veita einu eða fleiri EFTA-ríkjum samsvarandi upplýsingar og
einnig fastanefndinni sem kemur upplýsingunum á framfæri við framkvæmdastjórn EB
er dreifir þeim til aðildarríkja EB. Hið sama gildir þegar þar til bær yfirvöld
                         eiga að veita upplýsingarnar.
   c. Á sviðum þar sem brýn þörf er á skjótvirkri upplýsingamiðlum ber að leita
      viðeigandi lausna fyrir einstök svið til þess að greiða fyrir beinum
                               upplýsingaskiptum.
      d. Starfsemi framkvæmdastjórnar EB vegna tilhögunar við sannprófun eða
samþykki, upplýsingar, tilkynningar eða ráðgjöf og skyld málefni skal að því er
EFTA-ríkin varðar fara fram í samræmi við starfsreglur þeirra. Þetta gildir með
fyrirvara um ákvæði 2., 3. og 7. tölul. Framkvæmdastjórn EB og eftirlitsstofnun
  EFTA eða fastanefndin, eftir atvikum, skulu skiptast á öllum upplýsingum um
 þessi málefni. Öllum ágreiningsefnum sem upp koma í þessu samhengi má vísa til
                         sameiginlegu EES-nefndarinnar.
     ^1)[24]L. 91/1994, 2. gr. Sjá einnig [25]gildistökuákvæði í 3. gr. þeirra
                        laga í Stjtíð. A 1993, bls. 277.
                                5. Skýrslugerð.
  Þegar framkvæmdastjórn EB eða önnur stofnun EB á, samkvæmt gerð sem vísað er
til, að vinna að skýrslu eða mati eða öðru slíku, skal eftirlitsstofnun EFTA eða
fastanefndin, eftir atvikum, nema annað sé ákveðið, samtímis gera, eftir því sem
      við á, samsvarandi skýrslu eða mat eða annað slíkt, með tilliti til
 EFTA-ríkjanna. Framkvæmdastjórn EB og eftirlitsstofnun EFTA eða fastanefndin,
 eftir atvikum, skulu hafa samráð sín á milli og skiptast á upplýsingum meðan á
    skýrslugerðinni stendur, en afrit af skýrslunni skal senda sameiginlegu
                                 EES-nefndinni.
                             6. Birting upplýsinga.
   a. Þegar aðildarríki EB á, samkvæmt gerð sem vísað er til, að birta ákveðnar
upplýsingar um staðreyndir, málsmeðferð og annað slíkt skulu EFTA-ríkin einnig,
     samkvæmt samningnum, birta viðkomandi upplýsingar á samsvarandi hátt.
    b. Þegar birta á, samkvæmt gerð sem vísað er til, staðreyndir, málsmeðferð,
  skýrslur og annað slíkt í Stjórnartíðindum Evrópubandalagsins skal birta þar
       samsvarandi upplýsingar varðandi EFTA-ríkin í sérstakri EES-deild.
                            7. Réttindi og skyldur.
  Líta ber á réttindi og skyldur aðildarríkja Evrópubandalagsins eða opinberra
stofnana þeirra, fyrirtækja eða einstaklinga hvers gagnvart öðru sem réttindi og
 skyldur samningsaðila, og er með samningsaðilum einnig átt við, eftir atvikum,
  þar til bær yfirvöld þeirra, opinberar stofnanir, fyrirtæki og einstaklinga.
                        8. Tilvísanir til yfirráðasvæða.
     Þegar gerðirnar, sem vísað er til, geyma tilvísanir til yfirráðasvæða
   bandalagsins eða sameiginlega markaðarins ber að líta svo á að því er
samninginn varðar að þær séu tilvísanir til yfirráðasvæða samningsaðila samkvæmt
                     skilgreiningu í 126. gr. samningsins.
                9. Tilvísanir til ríkisborgara aðildarríkja EB.
      Þegar gerðirnar, sem vísað er til, geyma tilvísanir til ríkisborgara
   aðildarríkja EB ber að líta svo á, að því er samninginn varðar, að þær séu
               einnig tilvísanir til ríkisborgara EFTA-ríkjanna.
                         10. Tilvísanir til tungumála.
 Þegar gerð, sem vísað er til, veitir aðildarríkjum EB eða opinberum stofnunum
þeirra, fyrirtækjum eða einstaklingum réttindi eða setur þeim skyldur um notkun
   einhvers hinna opinberu tungumála Evrópubandalaganna ber að líta svo á að
 samsvarandi réttindi og skyldur um notkun á einhverju opinberu tungumáli allra
samningsaðila eigi við um samningsaðila, þar til bær yfirvöld þeirra, opinberar
                     stofnanir, fyrirtæki og einstaklinga.
                       11. Gildistaka og framkvæmd gerða.
Ákvæði um gildistöku eða framkvæmd þeirra gerða sem vísað er til í viðaukum við
 samninginn eiga ekki við að því er samninginn varðar. Tímamörk og dagsetningar
 fyrir gildistöku og framkvæmd EFTA-ríkja á þeim gerðum sem vísað er til miðast
 við [gildistökudag]^1) samningsins, svo og ákvæði um bráðabirgðafyrirkomulag.
                             ^1)[26]L. 66/1993, 7. gr.
                      12. Viðtakendur gerða bandalagsins.
  Ákvæði þar sem þess er getið að gerð bandalagsins sé beint til aðildarríkja
            bandalagsins eiga ekki við að því er samninginn varðar.

                                Fylgiskjal III.
                            9. tölul. VIII. viðauka.
 Þrátt fyrir 31.35. gr. samningsins og ákvæði þessa viðauka er Íslandi heimilt
 að beita áfram höftum, sem eru í gildi við undirritun samningsins um staðfestu
  þeirra sem eru ekki ríkisborgarar og ríkisborgara sem eiga ekki lögheimili á
                 Íslandi, á sviði sjávarútvegs og fiskvinnslu.

                                 Fylgiskjal IV.
                        G-liður 1. tölul. XII. viðauka.
 Þrátt fyrir 40. gr. samningsins og ákvæði þessa viðauka er Íslandi heimilt að
beita áfram þeim höftum sem eru í gildi við undirritun samningsins um eignarrétt
 erlendra aðila og/eða eignarrétt aðila sem ekki eru búsettir á Íslandi á sviði
                           fiskveiða og fiskvinnslu.
    Þessi höft skulu ekki koma í veg fyrir fjárfestingar erlendra aðila eða
 ríkisborgara sem eru ekki með lögheimili á Íslandi í félögum sem taka aðeins á
 óbeinan hátt þátt í fiskveiðum eða fiskvinnslu. Þó hafa innlend yfirvöld rétt
 til að skuldbinda fyrirtæki sem hafa að hluta eða að öllu leyti verið keypt af
 erlendum aðilum eða ríkisborgurum sem ekki eru með lögheimili á Íslandi til að
 losa sig við fjárfestingar í starfsemi á sviði fiskvinnslu eða í fiskiskipum.

                                Fylgiskjal V.^1)
                         ^1)Fylgiskjal með [27]l. 66/1993.
          Bókun um breytingu á samningnum um evrópska efnahagssvæðið.
                            EFNAHAGSBANDALAG EVRÓPU,
                         KOLA- OG STÁLBANDALAG EVRÓPU,
                              KONUNGSRÍKIÐ BELGÍA,
                             KONUNGSRÍKIÐ DANMÖRK,
                          SAMBANDSLÝÐVELDIÐ ÞÝSKALAND,
                              LÝÐVELDIÐ GRIKKLAND,
                              KONUNGSRÍKIÐ SPÁNN,
                              LÝÐVELDIÐ FRAKKLAND,
                                    ÍRLAND,
                               LÝÐVELDIÐ ÍTALÍA,
                          STÓRHERTOGADÆMIÐ LÚXEMBORG,
                             KONUNGSRÍKIÐ HOLLAND,
                              LÝÐVELDIÐ PORTÚGAL,
          HIÐ SAMEINAÐA KONUNGSRÍKI STÓRA-BRETLANDS OG NORÐUR-ÍRLANDS
                                       OG
                             LÝÐVELDIÐ AUSTURRÍKI,
                              LÝÐVELDIÐ FINNLAND,
                               LÝÐVELDIÐ ÍSLAND,
                           FURSTADÆMIÐ LIECHTENSTEIN,
                             KONUNGSRÍKIÐ NOREGUR,
                             KONUNGSRÍKIÐ SVÍÞJÓÐ,
                    sem nefnast hér á eftir SAMNINGSAÐILAR;
      ÞAR EÐ samningurinn um Evrópska efnahagssvæðið, hér á eftir nefndur
         EES-samningurinn, var undirritaður í Óportó hinn 2. maí 1992;
 ÞAR EÐ kveðið er á um það í 2. mgr. 129. gr. EES-samningsins að samningsaðilar
 skuli fullgilda eða samþykkja hann í samræmi við stjórnskipuleg skilyrði hvers
                                    um sig;
 ÞAR EÐ ljóst er að einn undirritunaraðilanna að EES-samningnum, Ríkjasambandið
              Sviss, hefur ekki tök á að fullgilda EES-samninginn;
ÞAR EÐ hinir undirritunaraðilarnir að EES-samningnum halda enn fast við markmið
 hans og eru staðráðnir í að hrinda samningnum í framkvæmd eins fljótt og auðið
                                      er;
            ÞAR EÐ ákveða þarf nýjan gildistökudag EES-samningsins;
    ÞAR EÐ setja þarf sérstök ákvæði um gildistöku EES-samningsins gagnvart
                          Furstadæminu Liechtenstein;
  ÞAR EÐ gera þarf nokkrar breytingar á EES-samningnum sökum þess að Sviss mun
                              ekki fullgilda hann;
    ÞAR EÐ æskilegt er að hafa meðal slíkra breytinga ákvæði sem sýnir vilja
     samningsaðila til að gera Sviss kleift að taka þátt í EES síðar meir;
                HAFA ÁKVEÐIÐ að gera eftirfarandi viðbótarbókun:
  1. gr. 1. EES-samningurinn, eins og honum er breytt með bókun þessari, skal
   öðlast gildi daginn sem bókun þessi öðlast gildi, milli Efnahagsbandalags
   Evrópu, Kola- og stálbandalags Evrópu, aðildarríkja þeirra og Lýðveldisins
   Austurríkis, Lýðveldisins Finnlands, Lýðveldisins Íslands, Konungsríkisins
                      Noregs og Konungsríkisins Svíþjóðar.
  2. Að því er varðar Furstadæmið Liechtenstein skal EES-samningurinn, eins og
 honum er breytt með bókun þessari, öðlast gildi þann dag sem EES-ráðið ákveður
                             og að því tilskildu að
    EES-ráðið hafi ákveðið að skilyrði b-liðar 121. gr. EES-samningsins, nánar
tiltekið um að góð framkvæmd EES-samningsins raskist ekki, hafi verið fullnægt;
                                       og
        EES-ráðið hafi tekið viðeigandi ákvarðanir, einkum að því er varðar
 beitingu þeirra ákvarðana gagnvart Liechtenstein sem EES-ráðið og sameiginlega
                         EES-nefndin hafa þegar tekið.
3. Liechtenstein skal vera heimilt að eiga þátt í ákvörðunum EES-ráðsins skv. 2.
                              mgr. hér að framan.
                                 2.7. gr. ^1)
                      ^1)Ákvæði um breytingar á EES-samningi.

                                  15. gr. ^1)
                               ^1)Gildistökuákvæði.

21. gr. Ákvæði, tilvísanir, sérstök aðlögun, tímabil og dagsetningar, sem varða
   Liechtenstein í EES-samningnum, eins og honum er breytt með bókun þessari,
    öðlast þá fyrst gildi er samningurinn, eins og honum er breytt með bókun
þessari, hefur öðlast gildi gagnvart Liechtenstein í samræmi við 2. mgr. 1. gr.
                               bókunar þessarar.
    22. gr. 1. Bókun þessi er gerð í einu frumriti á dönsku, ensku, finnsku,
  frönsku, grísku, hollensku, íslensku, ítölsku, norsku, portúgölsku, spænsku,
              sænsku og þýsku og er hver þessara texta jafngildur.
   2. Samningsaðilar skulu fullgilda eða samþykkja bókun þessa í samræmi við
                     stjórnskipuleg skilyrði hvers um sig.
   Henni skal komið í vörslu hjá aðalskrifstofu ráðs Evrópubandalaganna sem skal
            senda hverjum hinna samningsaðilanna staðfest endurrit.
   Fullgildingar- eða samþykktarskjölunum skal komið í vörslu hjá aðalskrifstofu
  ráðs Evrópubandalaganna sem skal tilkynna öllum hinum samningsaðilunum það.
       3. Bókun þessi skal öðlast gildi 1. júlí 1993 að því tilskildu að
samningsaðilarnir, sem um getur í 1. mgr. 1. gr., hafi komið fullgildingar- eða
samþykktarskjölum sínum vegna EES-samningsins og bókunar þessarar í vörslu fyrir
þann dag. Eftir þann dag öðlast bókun þessi gildi fyrsta dag næsta mánaðar eftir
  að síðustu skjölunum hefur verið komið í vörslu. Sé þeim hins vegar komið í
 vörslu þegar færri en fimmtán dagar eru að upphafi næsta mánaðar öðlast bókun
þessi ekki gildi fyrr en fyrsta dag annars mánaðar eftir að skjölunum var komið
                                   í vörslu.
4. Að því er Liechtenstein varðar skal bókun þessi öðlast gildi þegar það hefur
  komið fullgildingarskjölum sínum vegna EES-samningsins og bókunar þessarar í
vörslu, þann dag sem EES-ráðið ákveður með þeim skilyrðum sem eru sett í 2. mgr.
                                     1. gr.

                               Fylgiskjal VI.^1)
                         ^1)Fylgiskjal með [28]l. 8/2004.
                      1. mgr. 2. gr. aðildarsamnings EES.
                                      ^1)
               ^1)Ákvæði um breytingar á meginmáli EES-samningsins.

References

   Visible links
   1. http://www.althingi.is/dba-bin/lawformpr.pl?lnr=1993002
   2. file:///altext/stjt/1993.066.html
   3. file:///altext/stjt/1994.091.html
   4. file:///altext/stjt/2001.063.html
   5. file:///altext/stjt/2004.008.html
   6. file:///altext/stjt/1993.066.html
   7. file:///altext/stjt/2004.008.html
   8. file:///altext/stjt/1993.066.html
   9. file:///altext/stjt/2004.008.html
  10. file:///altext/stjt/2001.063.html
  11. file:///altext/stjt/1994.091.html
  12. file:///altext/stjt/1994.091.html
  13. file:///altext/stjt/2004.008.html
  14. file:///altext/stjt/2004.008.html
  15. file:///altext/stjt/2004.008.html
  16. file:///altext/stjt/2004.008.html
  17. file:///altext/stjt/1993.066.html
  18. file:///altext/stjt/2004.008.html
  19. file:///altext/stjt/2004.008.html
  20. file:///altext/stjt/1993.066.html
  21. file:///altext/stjt/2004.008.html
  22. file:///altext/stjt/1993.066.html
  23. file:///altext/stjt/1993.066.html
  24. file:///altext/stjt/1994.091.html
  25. file:///altext/stjt/1994.091.html
  26. file:///altext/stjt/1993.066.html
  27. file:///altext/stjt/1993.066.html
  28. file:///altext/stjt/2004.008.html
