
   --------------------------------------------------------------------------

                Lög um ívilnanir vegna nýfjárfestinga á Íslandi

                              2010 nr. 99 29. júní

   --------------------------------------------------------------------------

                 Ferill málsins á Alþingi.   Frumvarp til laga.

Tóku gildi 3. júlí 2010. Falla úr gildi 31. desember 2013. EES-samningurinn: XV.
                          viðauki reglugerð 800/2008.

                                   I. kafli.
                                1. gr. Markmið.
Markmið laga þessara er að efla nýfjárfestingu í atvinnurekstri, samkeppnishæfni
Íslands og byggðaþróun með því að tilgreina hvaða ívilnanir heimilt er að veita
         vegna nýfjárfestinga hér á landi og hvernig þeim skuli beitt.
                         2. gr. Gildissvið og heimild.
 Lög þessi ná til skilgreindra ívilnana sem kveðið er á um í III. og IV. kafla
vegna nýfjárfestinga hér á landi, að uppfylltum þeim skilyrðum sem tilgreind eru
                                    í 5. gr.
Á grundvelli laga þessara er iðnaðarráðherra veitt heimild til að gera samninga,
    sbr. 21. gr., fyrir hönd ríkisstjórnarinnar um aðkomu ríkisins og, eftir
            atvikum, sveitarfélaga vegna nýfjárfestinga hér á landi.
Lög þessi ná ekki til fjárfestinga í fyrirtækjum sem veita þjónustu á grundvelli
      laga um fjármálafyrirtæki, laga um vátryggingastarfsemi eða laga um
                              verðbréfaviðskipti.
                             3. gr. Skilgreiningar.
         Í lögum þessum skal eftirfarandi merking lögð í þessi hugtök:
   1. Byggðaaðstoð: Ríkisaðstoð sem veitt er með heimild í c-lið 3. mgr. 61. gr.
samningsins um Evrópska efnahagssvæðið til að efla byggðaþróun og efnahagslíf á
              ákveðnu landsvæði í samræmi við samþykkt byggðakort.
     2. Byggðakort: Kort af Íslandi sem Eftirlitsstofnun EFTA (ESA) hefur, með
  ákvörðun nr. 378/06/COL, samþykkt fyrir árin 20072013, þar sem fram kemur á
   hvaða svæðum á Íslandi heimilt er að veita byggðaaðstoð og að hvaða marki.
          3. Fjárfestingarverkefni: Verkefni sem nýfjárfesting lýtur að.
    4. Fjárfestingarkostnaður: Kostnaður vegna áþreifanlegra eigna (t.d. lands,
bygginga, tækja og búnaðar) sem fellur til í tengslum við fjárfestingarverkefni
  hér á landi. Kostnaður vegna óáþreifanlegra eigna (t.d. hugverkaréttinda og
   leyfa) getur einnig talist til fjárfestingarkostnaðar að uppfylltum nánari
  skilyrðum sem sett skulu í reglugerð sem iðnaðarráðherra gefur út. Eingöngu
    kostnaður sem fellur til eftir gildistöku laga þessara getur talist til
                   fjárfestingarkostnaðar í skilningi þeirra.
     5. Ívilnun: Skilgreind ríkisaðstoð skv. III. og IV. kafla sem er forsenda
     þess að tiltekið fjárfestingarverkefni verði að veruleika hér á landi.
     6. Lítið fyrirtæki: Fyrirtæki sem er með færri en 50 starfsmenn og er með
 árlega veltu undir 2 milljónum evra og/eða efnahagsreikning undir 2 milljónum
 evra, sbr. I. viðauka við reglugerð framkvæmdastjórnarinnar (EB) nr. 800/2008
   frá 6. ágúst 2008, þar sem tilgreindir eru tilteknir flokkar aðstoðar sem
  samrýmast sameiginlega markaðnum til beitingar 61. og 62. gr. samningsins um
Evrópska efnahagssvæðið. Reglugerð framkvæmdastjórnarinnar (EB) nr. 800/2008 er
                birt sem fylgiskjal við lög þessi, sbr. 27. gr.
    7. Meðalstórt fyrirtæki: Fyrirtæki sem er með á bilinu 50250 starfsmenn og
  er með árlega veltu undir 50 milljónum evra og/eða efnahagsreikning undir 43
 milljónum evra, sbr. I. viðauka við reglugerð framkvæmdastjórnarinnar (EB) nr.
                                   800/2008.
     8. Nýfjárfesting: Fjárfesting sem lýtur að uppsetningu nýs verkefnis eða
    nýrrar starfsemi hér á landi eða felur í sér sjálfstæða viðbót við eldra
     verkefni. Fjárfesting sem kemur í stað eldri fjárfestingar telst ekki
                    nýfjárfesting í skilningi laga þessara.
    9. Stórt fyrirtæki: Fyrirtæki sem er með fleiri en 250 starfsmenn, sbr. I.
        viðauka við reglugerð framkvæmdastjórnarinnar (EB) nr. 800/2008.

                                   II. kafli.
                           4. gr. Umsókn um ívilnun.
Umsókn um ívilnun vegna nýfjárfestingar á Íslandi skal send iðnaðarráðuneytinu.
      Sérstök þriggja manna nefnd fer yfir umsóknir og gerir tillögur til
                  iðnaðarráðherra um afgreiðslu, sbr. 17. gr.
 Umsókn um ívilnun, ásamt fylgigögnum, skal berast áður en hafist er handa við
 fyrirhugað fjárfestingarverkefni hér á landi. Umsókn skulu fylgja öll gögn og
            upplýsingar sem nauðsynlegar eru samkvæmt lögum þessum.
        Um meðhöndlun umsókna um ívilnun fer samkvæmt ákvæðum V. kafla.
                    5. gr. Skilyrði fyrir veitingu ívilnana.
  Við mat á því hvort veita eigi ívilnun vegna nýfjárfestingar samkvæmt lögum
               þessum skal eftirfarandi skilyrðum vera fullnægt:
   a. að stofnað sé sérstakt félag um fjárfestingarverkefnið á Íslandi; íslenskt
  útibú eða umboðsskrifstofa félags sem skráð er í aðildarríki samningsins um
                 Evrópska efnahagssvæðið telst sérstakt félag,
             b. að fyrir liggi greinargóðar upplýsingar um viðkomandi
   fjárfestingarverkefni, þá aðila sem að því standa og hvernig fjármögnun er
                                    háttað,
   c. að fyrirhugað fjárfestingarverkefni sé ekki hafið áður en undirritaður er
 samningur um ívilnun skv. 21. gr. og að sýnt sé fram á að veiting ívilnunar sé
    forsenda þess að fjárfestingarverkefnið verði að veruleika hér á landi,
   d. að a.m.k. 65% af fjárfestingarkostnaði séu fjármögnuð án ríkisaðstoðar og
   þar af séu að lágmarki 20% fjármögnuð af eigin fé þess aðila sem sækir um
                                    ívilnun,
   e. að árleg velta fyrirhugaðs fjárfestingarverkefnis sé a.m.k. 300 millj. kr.
   eða að nýfjárfesting skapi a.m.k. 20 ársverk hjá umsóknaraðila við rekstur
               fjárfestingarverkefnis á fyrstu tveimur árum þess,
     f. að fyrir liggi arðsemisútreikningar, sbr. 18. gr., sem sýni fram á að
   viðkomandi nýfjárfesting sé þjóðhagslega hagkvæm út frá hagsmunum íslensks
efnahagslífs og samfélags, t.d. út frá atvinnusköpun, byggðaþróun, útflutningi,
                   skatttekjum, nýsköpun og aukinni þekkingu,
   g. að um nýfjárfestingu sé að ræða og að tæki og búnaður sem kemur til vegna
    hennar sé nýr eða nýlegur og uppfylli skilyrði laga um hollustuhætti og
                                mengunarvarnir,
    h. að viðkomandi nýfjárfesting verði eftir að rekstur hefst að lágmarki til
               10 ára í starfrækslu á viðkomandi svæði á Íslandi,
     i. að starfsemi félags sem ívilnunar nýtur sé að öllu leyti í samræmi við
      íslensk lög og stjórnvaldsfyrirmæli, þ.m.t. lög um hollustuhætti og
mengunarvarnir og lög á sviði umhverfisréttar, og starfsemin brjóti ekki í bága
                              við almennt velsæmi,
       j. að ekki séu fyrir hendi, hjá viðkomandi félagi eða eigendum þess,
   vangreiddir skattar eða gjöld til ríkis eða sveitarfélaga hér á landi eða
 endurgreiðslukrafa skv. 3. mgr. [1]31. gr. samkeppnislaga, nr. 44/2005, og að
     viðkomandi félag sé ekki í fjárhagslegum erfiðleikum eða fjárhagslegri
 endurskipulagningu í skilningi leiðbeinandi reglna Eftirlitsstofnunar EFTA um
         ríkisaðstoð til endurskipulagningar eða björgunar fyrirtækja,
   k. að eigendur sem fara með virkan eignarhlut og framkvæmdastjóri viðkomandi
  félags séu lögráða, hafi óflekkað mannorð og orðspor sem samrýmist reglum um
 eðlilega og heilbrigða viðskiptahætti. Þeir skulu ekki hafa verið úrskurðaðir
  gjaldþrota á síðustu fimm árum. Þeir mega ekki í tengslum við atvinnurekstur
hafa hlotið dóm á síðustu fimm árum fyrir refsiverðan verknað samkvæmt almennum
hegningarlögum, samkeppnislögum, lögum um hlutafélög, lögum um einkahlutafélög,
  lögum um bókhald, lögum um ársreikninga, lögum um gjaldþrotaskipti o.fl. og
                    lögum um staðgreiðslu opinberra gjalda.

                                  III. kafli.
                              6. gr. Byggðaaðstoð.
Í kafla þessum er kveðið á um hvaða ívilnanir stjórnvöldum er heimilt að veita í
         formi byggðaaðstoðar vegna fjárfestingarverkefna hér á landi.
     Heimildir stjórnvalda til að veita ívilnun á grundvelli byggðaaðstoðar
takmarkast af skuldbindingum íslenskra stjórnvalda skv. 61.64. gr. samningsins
um Evrópska efnahagssvæðið, sbr. [2]lög nr. 2/1993, um Evrópska efnahagssvæðið.
Þær skuldbindingar og heimildir eru nánar útfærðar í ákvörðun Eftirlitsstofnunar
    EFTA 378/06/COL, frá 6. desember 2006, um byggðakort og aðstoðarhlutföll
    (Ísland) sem birt var 28. febrúar 2008 í EES-viðbæti við Stjórnartíðindi
 Evrópusambandsins nr. 11, bls. 28, en þar kemur fram á hvaða svæðum á Íslandi
      heimilt er að veita byggðaaðstoð árin 20072013, þ.e. Suðurkjördæmi,
          Norðvesturkjördæmi og Norðausturkjördæmi, og að hvaða marki.
                   7. gr. Hámark leyfilegrar byggðaaðstoðar.
  Með vísan til 2. mgr. 6. gr. getur ívilnun á grundvelli byggðaaðstoðar, sbr.
 8.10. gr., almennt numið að hámarki 15% af skilgreindum fjárfestingarkostnaði
   þess fjárfestingarverkefnis sem sótt er um ívilnun fyrir. Fyrir meðalstór
   fyrirtæki er hámark ívilnunar 25% af fjárfestingarkostnaði og fyrir lítil
          fyrirtæki er hámark ívilnunar 35% af fjárfestingarkostnaði.
Í þeim tilvikum þegar fjárfestingarkostnaður fjárfestingarverkefnis er meiri en
 50 milljónir evra lækkar hlutfall leyfilegrar hámarksaðstoðar, sbr. 1. mgr., í
             samræmi við heildarfjárfestingarkostnað, sbr. 3. mgr.
 Ráðherra skal með reglugerð kveða nánar á um útreikning á leyfilegu hlutfalli
    ríkisaðstoðar, samkvæmt grein þessari, í samræmi við leiðbeinandi reglur
 Eftirlitsstofnunar EFTA um landsbundna byggðaaðstoð fyrir árin 20072013, sbr.
ákvörðun Eftirlitsstofnunar EFTA 85/06/COL, frá 6. apríl 2006, sem birt var 28.
febrúar 2008 í EES-viðbæti við Stjórnartíðindi Evrópusambandsins nr. 11, bls. 1.
 Í samningi milli stjórnvalda og þess aðila sem veitt er ívilnun, sbr. 21. gr.,
              skal nánar kveðið á um fyrirkomulag byggðaaðstoðar.
                  8. gr. Ívilnun í formi beins fjárstuðnings.
     Byggðaaðstoð getur samkvæmt lögum þessum verið í formi beins opinbers
   fjárstuðnings vegna viðkomandi fjárfestingarverkefnis til þess félags sem
stofnað er um nýfjárfestingu og reisir og rekur fjárfestingarverkefnið. Er þá um
           að ræða stofnfjárstyrk sem fellur til í upphafi verkefnis.
        Um hámark ívilnunar skv. 1. mgr. vísast til 7. gr., sbr. 21. gr.
 Í samningi milli stjórnvalda og þess aðila sem veitt er ívilnun, sbr. 21. gr.,
         skal nánar kveðið á um fyrirkomulag hins beina fjárstuðnings.
             9. gr. Ívilnanir tengdar sköttum og opinberum gjöldum.
 Byggðaaðstoð getur samkvæmt lögum þessum verið í formi frávika frá sköttum eða
           opinberum gjöldum vegna viðkomandi fjárfestingarverkefnis.
 Félag sem stofnað er um nýfjárfestingu og uppfyllir öll skilyrði laga þessara
     fyrir veitingu ívilnunar skal njóta eftirfarandi skattalegra ívilnana:
   1. Tekjuskattshlutfall viðkomandi félags skal, í þann tíma sem kveðið er á um
  í 3. mgr., aldrei vera hærra en það tekjuskattshlutfall sem í gildi er þegar
                 samningur skv. 21. gr. er gerður við félagið.
    2. Á því ári þegar nýjar eignir eru teknar í notkun getur félagið valið að
fyrna þær í hlutfalli við notkun á árinu í stað fullrar árlegrar fyrningar skv.
 [3]34. gr. laga nr. 90/2003, um tekjuskatt. Þrátt fyrir ákvæði [4]42. gr. laga
   nr. 90/2003, um tekjuskatt, skal félaginu heimilt að fyrna eignir sínar að
                                     fullu.
   3. Félagið skal undanþegið iðnaðarmálagjaldi samkvæmt [5]lögum nr. 134/1993,
 um iðnaðarmálagjald, með síðari breytingum, og markaðsgjaldi samkvæmt [6]lögum
           nr. 160/2002, um útflutningsaðstoð, með síðari breytingum.
         4. Stimpilgjöld sem greiða bæri samkvæmt [7]lögum nr. 36/1978, um
stimpilgjald, skulu vera 0,15% af öllum stimpilskyldum skjölum sem félagið gefur
          út eða stofnað er til í tengslum við uppbyggingu viðkomandi
                            fjárfestingarverkefnis.
     5. Félagið skal undanþegið ákvæðum 1., 4. og 5. tölul. 1. mgr. [8]14. gr.
     laga nr. 146/1996, um öryggi raforkuvirkja, neysluveitna og raffanga.
     6. Skatthlutfall fasteignaskatts viðkomandi félags skal vera 30% lægra en
    lögbundið hámark að viðbættu álagi skv. [9]II. kafla laga nr. 4/1995, um
                           tekjustofna sveitarfélaga.
    7. Almennt tryggingagjald viðkomandi félags skal vera 20% lægra en það sem
   kveðið er á um í 3. mgr. [10]2. gr. laga nr. 113/1990, um tryggingagjald.
    8. Innflutningur og kaup félagsins eða einhvers fyrir þess hönd hérlendis á
byggingarefnum, vélum og tækjum og öðrum fjárfestingarvörum og varahlutum vegna
    viðkomandi fjárfestingarverkefnis, svo og til reksturs þess, skulu vera
   undanþegin tollum og vörugjöldum samkvæmt [11]tollalögum, nr. 88/2005, og
          [12]lögum nr. 97/1987, um vörugjald, með síðari breytingum.
 Þau frávik frá almennum reglum um skatta og opinber gjöld sem kveðið er á um í
2. mgr. gilda í 10 ár frá því að viðkomandi skattskylda eða gjaldskylda myndast
 hjá því félagi sem ívilnunar nýtur, þó aldrei lengur en í 13 ár frá undirritun
                             samnings skv. 21. gr.
 Félag sem ívilnunar nýtur samkvæmt grein þessari skal, að öðru leyti en kveðið
 er á um í 2. mgr., greiða skatta og önnur opinber gjöld sem almennt eru lögð á
 hér á landi eftir þeim reglum sem um þau gilda samkvæmt lögum á hverjum tíma.
    Almenn ákvæði íslenskra laga um tekjuskatt, virðisaukaskatt og gjöld sem
   sveitarfélög leggja á og í gildi eru á hverjum tíma og varða skattframtal,
 framtalsfrest, álagningu, endurskoðun, endurálagningu, innheimtu, gjalddaga og
 greiðslu, sem og aðrar uppgjörsreglur varðandi tekjuskatt, virðisaukaskatt og
 gjöld sem sveitarfélög leggja á, auk andmæla og ágreinings í tengslum við þau,
                        skulu gilda um viðkomandi félag.
   Um hámark ívilnunar samkvæmt grein þessari vísast til 7. gr., sbr. 20. gr.
       10. gr. Ívilnun í tengslum við land eða lóð undir nýfjárfestingu.
Byggðaaðstoð getur samkvæmt lögum þessum verið í formi sölu eða leigu ríkis eða
 sveitarfélags á landi eða lóð í eigu ríkis eða sveitarfélags undir viðkomandi
fjárfestingarverkefni til þess félags sem stofnað er um nýfjárfestingu og reisir
     og rekur fjárfestingarverkefnið, á verði sem telst vera undir almennu
                                 markaðsverði.
        Um hámark ívilnunar skv. 1. mgr. vísast til 7. gr., sbr. 20. gr.
 Í samningi milli stjórnvalda og þess aðila sem veitt er ívilnun, sbr. 21. gr.,
  skal nánar kveðið á um fyrirkomulag ívilnunar sem tengd er sölu eða leigu á
                                 landi eða lóð.

                                   IV. kafli.
                          11. gr. Almennar ívilnanir.
 Í kafla þessum er kveðið á um hvaða ívilnanir stjórnvöldum er heimilt að veita
  vegna nýfjárfestinga hér á landi, óháð staðsetningu fjárfestingarverkefnis.
  Heimildir stjórnvalda til að veita ívilnun vegna fjárfestinga, sem ekki eru
 byggðatengdar, takmarkast af skuldbindingum íslenskra stjórnvalda skv. 61.64.
gr. samningsins um Evrópska efnahagssvæðið, sbr. [13]lög nr. 2/1993, um Evrópska
          efnahagssvæðið. Þær heimildir eru nánar útfærðar í reglugerð
     framkvæmdastjórnarinnar (EB) nr. 800/2008, frá 6. ágúst 2008, þar sem
tilgreindir eru tilteknir flokkar aðstoðar sem samrýmast sameiginlega markaðnum
 til beitingar 61. og 62. gr. samningsins um Evrópska efnahagssvæðið (reglugerð
  um almenna hópundanþágu), eins og hún var tekin upp í samninginn um Evrópska
efnahagssvæðið með ákvörðun sameiginlegu EES-nefndarinnar nr. 120/2008 sem birt
 var 18. desember 2008 í EES-viðbæti við Stjórnartíðindi Evrópusambandsins nr.
 79. Reglugerð framkvæmdastjórnarinnar (EB) nr. 800/2008 er birt sem fylgiskjal
                          við lög þessi, sbr. 27. gr.
 Ívilnun skv. 12.15. gr. laga þessara getur verið í formi beins fjárstuðnings,
   frávika frá tilteknum sköttum og gjöldum skv. 9. gr. eða annarrar tegundar
 leyfilegrar ríkisaðstoðar samkvæmt reglugerð framkvæmdastjórnarinnar (EB) nr.
                                   800/2008.
           12. gr. Ívilnun vegna þjálfunarkostnaðar nýfjárfestingar.
Almenn ívilnun vegna fjárfestingarverkefnis getur samkvæmt lögum þessum verið í
formi þjálfunaraðstoðar vegna kostnaðar við þjálfun starfsfólks sem fellur til í
                          tengslum við nýfjárfestingu.
     Hámark leyfilegrar þjálfunaraðstoðar eru 2 milljónir evra fyrir hvert
                             fjárfestingarverkefni.
  Um skilyrði fyrir veitingu þjálfunaraðstoðar vísast nánar til 38. og 39. gr.
 reglugerðar framkvæmdastjórnarinnar (EB) nr. 800/2008, sbr. fylgiskjal við lög
                                     þessi.
 Í samningi milli stjórnvalda og þess aðila sem veitt er ívilnun, sbr. 21. gr.,
    skal nánar kveðið á um fyrirkomulag ívilnunar vegna þjálfunarkostnaðar.
    13. gr. Ívilnun vegna nýfjárfestinga lítilla og meðalstórra fyrirtækja.
Almenn ívilnun vegna fjárfestingarverkefnis getur samkvæmt lögum þessum verið í
   formi ívilnunar vegna nýfjárfestinga lítilla og meðalstórra fyrirtækja sem
hlutfall af fjárfestingar- eða launakostnaði viðkomandi fjárfestingarverkefnis.
        Ívilnun skv. 1. mgr. getur að hámarki numið 10% af skilgreindum
fjárfestingarkostnaði fyrir meðalstór fyrirtæki en 20% fyrir lítil fyrirtæki, þó
aldrei að hærri fjárhæð en 7,5 milljónir evra fyrir hvert fjárfestingarverkefni.
   Um skilyrði fyrir veitingu ívilnunar til lítilla og meðalstórra fyrirtækja
vísast nánar til 14. gr. reglugerðar framkvæmdastjórnarinnar (EB) nr. 800/2008,
                         sbr. fylgiskjal við lög þessi.
 Í samningi milli stjórnvalda og þess aðila sem veitt er ívilnun, sbr. 21. gr.,
 skal nánar kveðið á um fyrirkomulag ívilnunar vegna nýfjárfestinga lítilla og
                            meðalstórra fyrirtækja.
    14. gr. Ívilnun vegna nýfjárfestinga í rannsóknar- og þróunarverkefnum.
Almenn ívilnun vegna fjárfestingarverkefnis getur samkvæmt lögum þessum verið í
   formi ívilnunar vegna nýfjárfestinga í rannsóknar- og þróunarverkefni sem
      hlutfall af fjárfestingarkostnaði viðkomandi fjárfestingarverkefnis.
   Um skilyrði fyrir veitingu ívilnunar vegna nýfjárfestinga í rannsóknar- og
           þróunarverkefnum vísast nánar til 30.37. gr. reglugerðar
   framkvæmdastjórnarinnar (EB) nr. 800/2008, sbr. fylgiskjal við lög þessi.
 Í samningi milli stjórnvalda og þess aðila sem veitt er slík ívilnun, sbr. 21.
   gr., skal nánar kveðið á um fyrirkomulag ívilnunar vegna nýfjárfestinga í
                        rannsóknar- og þróunarverkefni.
         15. gr. Ívilnun vegna umhverfistengdra fjárfestingarverkefna.
Almenn ívilnun vegna fjárfestingarverkefnis getur samkvæmt lögum þessum verið í
formi ívilnunar til fyrirtækja vegna umhverfistengdra nýfjárfestinga sem fela í
 sér umbætur eða nýsköpun í umhverfis- og náttúruvernd, þ.m.t. orkusparnað eða
                       minni losun gróðurhúsalofttegunda.
  Um skilyrði fyrir veitingu ívilnunar samkvæmt þessari grein vísast nánar til
    17.25. gr. reglugerðar framkvæmdastjórnarinnar (EB) nr. 800/2008, sbr.
                           fylgiskjal við lög þessi.
 Í samningi milli stjórnvalda og þess aðila sem veitt er slík ívilnun, sbr. 21.
   gr., skal nánar kveðið á um fyrirkomulag ívilnunar vegna umhverfistengdra
                                nýfjárfestinga.
              16. gr. Almenn frávik frá tilgreindum ákvæðum laga.
   Í samningi skv. 21. gr. er heimilt að kveða á um að viðkomandi félag, sem
 stofnað er um nýfjárfestingu og reisir og rekur fjárfestingarverkefnið, skuli
                                  undanþegið:
    1. ákvæðum 4. tölul. 1. mgr. [14]1. gr. laga nr. 19/1966, um eignarrétt og
     afnotarétt fasteigna, sem setur það skilyrði að ^4/5 hlutar hlutafjár
    hlutafélags séu eign íslenskra ríkisborgara og að meiri hluti atkvæða á
 hluthafafundum sé í höndum íslenskra ríkisborgara og að allir stjórnendur séu
                            íslenskir ríkisborgarar,
   2. ákvæðum 2. mgr. [15]42. gr. laga nr. 138/1994, um einkahlutafélög, þar sem
        þess er krafist að meiri hluti stjórnarmanna og framkvæmdastjóri
   einkahlutafélags hafi heimilisfesti á Íslandi, svo og sambærilegum síðari
                                    ákvæðum,
   3. ákvæðum [16]laga nr. 48/1994, um brunatryggingar, eða ákvæðum síðari laga
um sameiginlega skyldutryggingu húseigna, enda verði með öðrum hætti tryggilega
                           séð fyrir brunatryggingum,
    4. ákvæðum [17]laga nr. 55/1992, um Viðlagatryggingu Íslands, enda viðhaldi
                     félagið fullnægjandi viðlagatryggingu.

                                   V. kafli.
            17. gr. Nefnd um veitingu ívilnana vegna nýfjárfestinga.
 Sérstök þriggja manna nefnd iðnaðarráðherra fer yfir umsóknir um ívilnun, sbr.
  4. gr., og gerir tillögu til ráðherra um afgreiðslu. Iðnaðarráðherra skipar
 nefndina og skulu fjármálaráðherra og efnahags- og viðskiptaráðherra tilnefna
  sinn mann hvor, en sá þriðji skal skipaður án tilnefningar og vera formaður
             nefndarinnar. Varamenn skulu skipaðir með sama hætti.
 Nefndin leggur mat á umsóknir og kallar eftir þeim gögnum sem nauðsynleg eru.
   Nefndin skal hafa samráð við sveitarfélög í tengslum við aðkomu þeirra að
   fyrirhuguðum fjárfestingarverkefnum sem staðsett eru innan umdæma þeirra.
  Við mat á umsókn um ívilnun skal nefndin hafa heimild til þess að afla álits
    sérfróðra aðila um þætti sem að umsókn snúa, til að mynda varðandi mat á
                     efnahags- og samfélagslegum ávinningi.
     Ákvæði [18]stjórnsýslulaga, nr. 37/1993, gilda um störf nefndarinnar.
   Iðnaðarráðherra er heimilt að setja reglugerð sem kveður nánar á um störf
                                 nefndarinnar.
                         18. gr. Arðsemisútreikningar.
 Áður en nefnd skv. 17. gr. gerir tillögu til iðnaðarráðherra vegna umsóknar um
 ívilnun skal Fjárfestingarstofa framkvæma útreikninga fyrir nefndina á arðsemi
 og ávinningi fyrirhugaðs fjárfestingarverkefnis og vinna aðrar upplýsingar sem
      nauðsynlegt er að liggi fyrir áður en tekin er afstaða til umsóknar.
 Aðili sem sækir um ívilnun skal leggja fram rekstrar- og viðskiptaáætlun vegna
viðkomandi fjárfestingarverkefnis sem kleift er að byggja arðsemisútreikninga á
   og meta þannig þann virðisauka sem eftir verður í landinu vegna viðkomandi
         verkefnis. Liggi fullnægjandi gögn ekki fyrir til að framkvæma
         arðsemisútreikninga skal Fjárfestingarstofa kalla eftir þeim.
 Ívilnanir skulu því aðeins boðnar umsækjanda ef arðsemisútreikningar gefa með
           skýrum hætti til kynna að veiting ívilnunar til viðkomandi
 fjárfestingarverkefnis hafi í för með sér efnahags- og samfélagslegan ávinning
                fyrir Ísland, jafnt til lengri sem skemmri tíma.
 Við mat á efnahags- og samfélagslegum ávinningi af fyrirhugaðri starfsemi skal
 horft til mismunandi samsetninga ívilnana sem leyfilegar eru skv. III. og IV.
                              kafla laga þessara.
   Í reglugerð sem ráðherra setur skal kveðið nánar á um arðsemisútreikninga,
hvernig þeir skuli framkvæmdir og hvaða gögn þurfa að liggja fyrir áður en þeir
                                eru framkvæmdir.
                            19. gr. Boð um ívilnun.
 Nefnd skv. 17. gr. skal gera tillögu til iðnaðarráðherra um að hafna beiðni um
             ívilnun eða að leggja fyrir umsækjanda boð um ívilnun.
Leggi iðnaðarráðherra fram boð um ívilnun skal það byggjast á þeim heimildum sem
  fram koma í III. og IV. kafla og getur það verið samsett úr fleirum en einni
                        tegund ívilnana, sbr. þó 20. gr.
                     20. gr. Takmörk leyfilegrar ívilnunar.
Ívilnun til umsækjanda vegna fjárfestingarverkefnis getur að hámarki ekki farið
yfir þau mörk sem leyfileg eru í samræmi við reglur þær um byggðaaðstoð sem fram
koma í III. kafla eða samkvæmt reglum um almennar ívilnanir sem fram koma í IV.
  kafla. Ekki er heimilt að fullnýta ívilnanir bæði úr III. og IV. kafla vegna
 sama fjárfestingarverkefnis þannig að samtala ívilnunar fari yfir þau mörk sem
 kveðið er á um í lögum þessum að meðtalinni annarri ríkisaðstoð sem sami aðili
             kann að hafa notið vegna sama fjárfestingarverkefnis.
                    21. gr. Samningur um veitingu ívilnunar.
Fallist umsækjandi á boð iðnaðarráðherra um ívilnun skal gerður samningur milli
    umsækjanda og iðnaðarráðherra, fyrir hönd stjórnvalda og, eftir atvikum,
  sveitarfélaga um veitingu ívilnunar vegna viðkomandi fjárfestingarverkefnis.
  Samningur skv. 1. mgr. skal kveða á um þær skuldbindingar sem kunna að þykja
 nauðsynlegar fyrir viðkomandi fjárfestingarverkefni og hversu lengi samningur
 skuli gilda. Í samningi skal enn fremur m.a. kveðið á um eftirfarandi atriði:
         a. skilgreiningu og afmörkun á viðkomandi fjárfestingarverkefni,
     b. skilgreiningu og afmörkun á þeim lögaðila sem ívilnunar nýtur samkvæmt
                                  samningnum,
                   c. hvaða ívilnunum veitt er til verkefnisins,
            d. hvernig ívilnun er komið til verkefnis og á hvaða tíma,
       e. eftirlit og endurgreiðslu ívilnunar ef skilyrði samnings eru ekki
                                   uppfyllt.
 Samningur um veitingu ívilnunar skv. 1. mgr. skal að hámarki gilda í 13 ár frá
undirritun hans. Ívilnun sem veitt er á grundvelli 9. gr. skal, sbr. 3. mgr. 9.
gr., gilda í 10 ár frá því að viðkomandi skattskylda eða gjaldskylda sem kveðið
  er á um í 2. mgr. 9. gr. myndast, þó aldrei lengur en í 13 ár frá undirritun
                        samnings um veitingu ívilnunar.
 Samningur um veitingu ívilnunar, sem iðnaðarráðherra undirritar samkvæmt lögum
                 þessum, skal birtur í B-deild Stjórnartíðinda.
                              22. gr. Fjárheimild.
    Að því leyti sem um beinar greiðslur úr ríkissjóði er að ræða er veiting
ívilnunar samkvæmt lögum þessum háð fjárveitingu Alþingis hverju sinni samkvæmt
         fjárlögum og, eftir því sem við á, fjárveitingu sveitarfélaga.
                          23. gr. Afmörkun ívilnunar.
 Ívilnun er eingöngu veitt vegna ákveðins fjárfestingarverkefnis umsækjanda en
   ekki til annarrar starfsemi hans. Aðila sem ívilnunar nýtur samkvæmt lögum
       þessum er einvörðungu heimilt að nýta þá ívilnun í það skilgreinda
        fjárfestingarverkefni sem kveðið er á um í samningi skv. 21. gr.
                     24. gr. Eftirlit með notkun ívilnunar.
Til tryggingar á réttri notkun ívilnunar, sbr. 23. gr., ber aðila sem ívilnunar
          nýtur að senda iðnaðarráðuneyti árlega skýrslu um framvindu
    fjárfestingarverkefnis, hlut ívilnunar í framgangi þess, samtals fjárhæð
  veittrar ríkisaðstoðar á undanförnu ári og tilgreiningu á annarri starfsemi
                              aðila ef einhver er.
Iðnaðarráðuneyti skal upplýsa hlutaðeigandi sveitarfélög um atvik sem geta haft
áhrif á gildi samninga sem gerðir hafa verið og skulu viðkomandi sveitarfélög á
           sama hátt upplýsa iðnaðarráðuneyti um atvik af þessu tagi.
              25. gr. Afturköllun og/eða endurgreiðsla ívilnunar.
 Fella ber niður ívilnun og endurkrefja um þegar veitta ívilnun komi í ljós að
 aðili sem nýtur ívilnunar hefur vísvitandi veitt rangar upplýsingar eða leynt
             upplýsingum sem höfðu áhrif á veitingu ívilnunarinnar.
    Endurkrefja ber um ívilnun ef hún hefur verið nýtt til annarra hluta en
         fjárfestingarverkefnis þess sem var forsenda veitingar hennar.
 Komi í ljós að ívilnun til aðila er komin umfram þær heimildir sem fram koma í
 lögum þessum eða samningi um veitingu ívilnunar skal endurkrefja aðila um þann
            hlut sem umfram er og stöðva veitingu frekari ívilnunar.
  Ef ákvörðun um ívilnun er afturkölluð, samkvæmt grein þessari eða í kjölfar
 ákvörðunar Eftirlitsstofnunar EFTA um ólögmæta ríkisaðstoð, skulu stjórnvöld,
sbr. 3. mgr. [19]31. gr. samkeppnislaga, nr. 44/2005, gera ráðstafanir til þess
            að endurheimta veitta ríkisaðstoð frá þiggjanda hennar.
                          26. gr. Reglugerðarheimild.
  Iðnaðarráðherra er heimilt að setja reglugerð^1) um framkvæmd laga þessara.
                         ^1)Rg. 985/2010, sbr. 1150/2010.

                                   VI. kafli.
   27. gr. Innleiðing á reglugerð framkvæmdastjórnarinnar (EB) nr. 800/2008.
 Lög þessi fela í sér innleiðingu á reglugerð framkvæmdastjórnarinnar (EB) nr.
800/2008, frá 6. ágúst 2008, þar sem tilgreindir eru tilteknir flokkar aðstoðar
sem samrýmast sameiginlega markaðnum til beitingar 61. og 62. gr. samningsins um
  Evrópska efnahagssvæðið (reglugerð um almenna hópundanþágu), eins og hún var
  tekin upp í samninginn um Evrópska efnahagssvæðið með ákvörðun sameiginlegu
 EES-nefndarinnar nr. 120/2008 sem birt var 18. desember 2008 í EES-viðbæti við
                   Stjórnartíðindi Evrópusambandsins nr. 79.
 Reglugerð framkvæmdastjórnarinnar (EB) nr. 800/2008 er birt sem fylgiskjal með
                  lögum þessum og hefur lagagildi hér á landi.
                              28. gr. Gildistaka.
   Lög þessi öðlast þegar gildi. Lög þessi falla úr gildi 31. desember 2013.
Ívilnanir sem veittar hafa verið fyrir þau tímamörk halda þó gildi sínu út þann
 tíma sem kveðið er á um í viðkomandi samningi um veitingu ívilnunar, sbr. 21.
                                      gr.
       Ákvæði til bráðabirgða. Ári áður en lög þessi falla úr gildi skal
 iðnaðarráðherra skipa nefnd sem leggja skal mat á hvernig til hafi tekist með
  framkvæmd laga þessara og gera tillögu um hvort framlengja skuli gildistíma
  þeirra, að undangenginni endurskoðun á ákvæðum laga þessara. Endurskoðuninni
                  skal lokið eigi síðar en 31. desember 2013.

                                  Fylgiskjal.
 Reglugerð framkvæmdastjórnarinnar (EB) nr. 800/2008 frá 6. ágúst 2008 þar sem
tilgreindir eru tilteknir flokkar aðstoðar sem samrýmast sameiginlega markaðnum
  til beitingar 87. og 88. gr. sáttmálans (reglugerð um almenna hópundanþágu)
                             (Texti sem varðar EES)
                   FRAMKVÆMDASTJÓRN EVRÓPUBANDALAGANNA HEFUR,
               með hliðsjón af stofnsáttmála Evrópubandalagsins,
 með hliðsjón af reglugerð ráðsins (EB) nr. 994/98 frá 7. maí 1998 um beitingu
   92. og 93. gr. stofnsáttmála Evrópubandalagsins gagnvart tilteknum flokkum
        altækrar ríkisaðstoðar (^1), einkum a- og b-lið 1. mgr. 1. gr.,
                  að birtum drögum að þessari reglugerð (^2),
             að höfðu samráði við ráðgjafarnefndina um ríkisaðstoð,
                     og að teknu tilliti til eftirfarandi:
    1) Í reglugerð (EB) nr. 994/98 er framkvæmdastjórninni heimilað að lýsa því
 yfir, í samræmi við 87. gr. sáttmálans, að við tiltekin skilyrði sé aðstoð til
lítilla og meðalstórra fyrirtækja, aðstoð í þágu rannsókna og þróunar, aðstoð í
þágu umhverfisverndar, atvinnumála og menntunar og aðstoð, sem er í samræmi við
  kortið yfir veitingu svæðisbundinnar aðstoðar, sem framkvæmdastjórnin hefur
 samþykkt fyrir hvert aðildarríki, samrýmanleg sameiginlega markaðnum og falli
      ekki undir ákvæði 3. mgr. 88. gr. sáttmálans um tilkynningarskyldu.
      2) Framkvæmdastjórnin hefur beitt 87. og 88. gr. sáttmálans í allmörgum
     ákvörðunum og öðlast nægilega reynslu til að skilgreina viðmiðanir um
samrýmanleika að því er varðar aðstoð í þágu lítilla og meðalstórra fyrirtækja,
  í formi fjárfestingaraðstoðar á svæðum sem njóta aðstoðar og utan þeirra, í
 formi áhættufjármagnskerfa og á sviði rannsókna, þróunar og nýsköpunar, einkum
með tilliti til framkvæmdar á reglugerð framkvæmdastjórnarinnar (EB) nr. 70/2001
 frá 12. janúar 2001 um beitingu 87. og 88. gr. EB- sáttmálans með tilliti til
    ríkisaðstoðar við lítil og meðalstór fyrirtæki (^3), og að því er varðar
útvíkkun á gildissviði þeirrar reglugerðar þannig að það taki til aðstoðar vegna
 rannsókna og þróunar, framkvæmdar á reglugerð framkvæmdastjórnarinnar (EB) nr.
 364/2004 frá 25. febrúar 2004 um breytingu á reglugerð (EB) nr. 70/2001 (^4),
      framkvæmdar á orðsendingu framkvæmdastjórnarinnar um ríkisaðstoð og
   áhættufjármagn (^5) og viðmiðunarreglna Bandalagsins um ríkisaðstoð til að
 stuðla að auknum áhættufjárfestingum í litlum og meðalstórum fyrirtækjum (^6),
 sem og til framkvæmdar á rammareglum Bandalagsins vegna rannsókna, þróunar og
                                nýsköpunar (^7).
   3) Framkvæmdastjórnin hefur einnig öðlast nægilega reynslu af beitingu 87. og
    88. gr. sáttmálans á sviði aðstoðar til menntunar, aðstoðar til eflingar
 atvinnu, umhverfisverndar, aðstoðar til rannsókna, þróunar og nýsköpunar og á
    sviði svæðisbundinnar aðstoðar bæði að því er varðar lítil og meðalstór
fyrirtæki svo og stór fyrirtæki, einkum með tilliti til framkvæmdar reglugerðar
framkvæmdastjórnarinnar (EB) nr. 68/2001 frá 12. janúar 2001 um beitingu 87. og
     88. gr. EB- sáttmálans gagnvart aðstoð til menntunar (^8), reglugerðar
framkvæmdastjórnarinnar (EB) nr. 2204/2002 frá 12. desember 2002 um beitingu 87.
    og 88. gr. EB-sáttmálans gagnvart ríkisaðstoð til eflingar atvinnu (^9),
 reglugerðar framkvæmdastjórnarinnar (EB) nr. 1628/2006 frá 24. október 2006 um
     beitingu 87. og 88. gr. sáttmálans gagnvart innlendri, svæðisbundinni
    fjárfestingaraðstoð (^10), rammareglna Bandalagsins um ríkisaðstoð vegna
 rannsókna og þróunar (^11), rammareglna Bandalagsins um aðstoð til rannsókna,
   þróunar og nýsköpunar, viðmiðunarreglna Bandalagsins um ríkisaðstoð vegna
 umhverfisverndar (^12), viðmiðunarreglna Bandalagsins frá 2008 um ríkisaðstoð
til umhverfisverndar (^13) og viðmiðunarreglna um innlenda, svæðisbundna aðstoð
                             fyrir 20072013 (^14).
   4) Í ljósi þessarar reynslu er nauðsynlegt að aðlaga sum þeirra skilyrða sem
     mælt er fyrir um í reglugerðum (EB) nr. 68/2001, 70/2001, 2204/2002 og
  1628/2006. Til einföldunar og til að tryggja að framkvæmdastjórnin geti haft
  skilvirkara eftirlit með aðstoð skal láta eina reglugerð koma í stað þessara
 reglugerða. Einföldun ætti m.a. að nást með almennum, samræmdum skilgreiningum
 og þverlægum ákvæðum sem mælt er fyrir um í I. kafla þessarar reglugerðar. Til
þess að tryggja samfellu í lögum um ríkisaðstoð skulu skilgreiningar á aðstoð og
aðstoðarkerfi samsvara þeim skilgreiningum sem kveðið er á um fyrir þessi hugtök
 í reglugerð ráðsins (EB) nr. 659/1999 frá 22. mars 1999 um ítarlegar reglur um
   beitingu 93. gr. EB- sáttmálans (^15). Slík einföldun er nauðsynleg til að
 tryggja að Lissabon-áætlunin um hagvöxt og atvinnu skili árangri, einkum fyrir
                         lítil og meðalstór fyrirtæki.
       5) Samkvæmt þessari reglugerð skal undanþiggja hvers konar aðstoð sem
     uppfyllir öll viðeigandi skilyrði þessarar reglugerðar og hvers konar
   aðstoðarkerfi, enda uppfylli aðstoðin, sem hægt er að veita samkvæmt slíku
  kerfi, öll þau skilyrði þessarar reglugerðar sem máli skipta. Til að tryggja
gagnsæi og skilvirkara eftirlit með aðstoð skal hverri stakri aðstoð, sem veitt
  er samkvæmt þessari reglugerð, fylgja skýr tilvísun til gildandi ákvæða II.
           kafla og til landslaga sem staka aðstoðin grundvallast á.
          6) Til að hafa eftirlit með framkvæmd þessarar reglugerðar skal
  framkvæmdastjórnin einnig vera í aðstöðu til þess að afla allra nauðsynlegra
  upplýsinga frá aðildarríkjunum um þær ráðstafanir sem hrundið er í framkvæmd
  samkvæmt þessari reglugerð. Láti aðildarríki hjá líða að útvega upplýsingar
 innan eðlilegra tímamarka um þessar aðstoðarráðstafanir getur það talist vera
vísbending um að ekki sé farið að skilyrðum þessarar reglugerðar. Slík vanræksla
getur því orðið til þess að framkvæmdastjórnin ákveði að þessi reglugerð eða sá
hluti hennar sem við á verði dreginn til baka síðar, að því er varðar viðkomandi
 aðildarríki, og að tilkynna verði framkvæmdastjórninni um alla síðari aðstoð,
     þ.m.t. nýjar, stakar aðstoðarráðstafanir sem eru veittar á grundvelli
   aðstoðarkerfa, sem áður féllu undir þessa reglugerð, í samræmi við 88. gr.
   sáttmálans. Um leið og aðildarríki hefur látið í té réttar og fullnægjandi
  upplýsingar skal framkvæmdastjórnin heimila að þessi reglugerð öðlist aftur
                                  fullt gildi.
   7) Ríkisaðstoð í skilningi 1. mgr. 87. gr. sáttmálans, sem ekki fellur undir
 þessa reglugerð, skal áfram falla undir tilkynningarskylduna í 3. mgr. 88. gr.
 sáttmálans. Þessi reglugerð er með fyrirvara um þann möguleika aðildarríkjanna
  að tilkynna aðstoð sem hefur samsvarandi markmið og þau sem þessi reglugerð
  tekur til. Framkvæmdastjórnin mun meta þess háttar aðstoð, m.a. á grundvelli
     þeirra skilyrða sem sett eru fram í þessari reglugerð og í samræmi við
      viðmiðanirnar, sem mælt er fyrir um í sérstökum viðmiðunarreglum eða
   rammagerðum, sem framkvæmdastjórnin samþykkir, í hvert sinn sem viðkomandi
                 aðstoð er innan gildissviðs slíks sérgernings.
    8) Þessi reglugerð gildir ekki um aðstoð við útflutning eða aðstoð þar sem
 innlendum vörum aðildarríkja er ívilnað á kostnað innfluttra. Hún gildir alls
    ekki þegar um er að ræða aðstoð við að fjármagna uppsetningu og rekstur
    dreifikerfis í öðrum löndum. Aðstoð við að standa straum af kostnaði við
   þátttöku í kaupstefnum, eða vegna rannsókna eða ráðgjafarþjónustu, sem er
 nauðsynleg til að setja nýja framleiðsluvöru eða framleiðsluvöru, sem er fyrir
    hendi, á nýjan markað, telst að jafnaði ekki vera aðstoð við útflutning.
     9) Þessi reglugerð gildir um nánast allar atvinnugreinar. Í fiskveiði- og
lagareldisgreinum skal með þessari reglugerð einungis undanþegin aðstoð á sviði
  rannsókna, þróunar og nýsköpunar, aðstoð í formi áhættufjármagns, aðstoð til
           menntunar og aðstoð við illa setta eða fatlaða starfsmenn.
       10) Í landbúnaðargeiranum skal með þessari reglugerð, í ljósi þeirra
 sérreglna sem gilda um frumframleiðslu landbúnaðarafurða, einungis undanþegin
aðstoð á sviði rannsókna og þróunar, aðstoð í formi áhættufjármagns, aðstoð til
  menntunar, aðstoð til umhverfisverndar og aðstoð til illa settra og fatlaðra
  starfsmanna, að svo miklu leyti sem þessir flokkar aðstoðar falla ekki undir
    reglugerð framkvæmdastjórnarinnar nr. 1857/2006 frá 15. desember 2006 um
  beitingu 87. og 88. gr. sáttmálans um ríkisaðstoð til lítilla og meðalstórra
    fyrirtækja sem starfa að framleiðslu landbúnaðarafurða og um breytingu á
                       reglugerð (EB) nr. 70/2001 (^16).
         11) Í ljósi þess hve margt er líkt með vinnslu og markaðssetningu
  landbúnaðarafurða og afurða sem eru ekki úr landbúnaði skal þessi reglugerð
   gilda um vinnslu og markaðssetningu landbúnaðarafurða að því tilskildu að
                        tiltekin skilyrði séu uppfyllt.
    12) Hvorki starfsemi á bújörðum, sem er nauðsynleg fyrir tilreiðslu afurða
   fyrir fyrstu sölu, né fyrsta sala til endurseljenda eða vinnsluaðila, skal
teljast til vinnslu eða markaðssetningar í skilningi þessarar reglugerðar. Þegar
    lögfest hefur verið í Bandalaginu að taka upp sameiginlega skipulagningu
    markaðarins í tiltekinni grein landbúnaðar eru aðildarríkin skuldbundin,
samkvæmt ákvörðun Dómstóls Evrópubandalaganna, til að gera engar þær ráðstafanir
sem gætu orðið til þess að grafa undan eða víkja frá henni. Þessi reglugerð skal
 því ekki gilda um aðstoð þar sem fjárhæðin er ákvörðuð á grundvelli verðs eða
 magns afurða, sem eru keyptar eða settar á markað, né skal hún gilda um aðstoð
     sem bundin er því skilyrði að henni sé skipt á milli frumframleiðenda.
      13) Í ljósi reglugerðar ráðsins (EB) nr. 1407/2002 frá 23. júlí 2002 um
ríkisaðstoð við kolaiðnaðinn (^17) skal þessi reglugerð ekki gilda um aðstoð til
að greiða fyrir starfsemi í kolavinnslu fyrir utan aðstoð til menntunar, aðstoð
     til rannsóknar, þróunar og nýsköpunar og aðstoð til umhverfisverndar.
       14) Ef svæðisbundið aðstoðarkerfi miðar að því að hrinda í framkvæmd
svæðisbundnum markmiðum en beinist sérstaklega að ákveðnum atvinnugreinum kunna
  markmið og hugsanlega áhrif kerfisins að vera atvinnugreinabundin fremur en
    þverlæg. Því skulu svæðisbundin aðstoðarkerfi, sem beinast að tilteknum
atvinnugreinum, svo og svæðisbundin aðstoð, sem veitt er starfsemi í stáliðnaði,
 í skipasmíðum, eins og gert er ráð fyrir í orðsendingu framkvæmdastjórnarinnar
         um framlengingu ramma um ríkisaðstoð til skipasmíða (^18) og í
 gervitrefjaiðnaðinum, ekki fá undanþágu frá tilkynningunni. Hins vegar gegnir
 ferðaþjónusta mikilvægu hlutverki í hagkerfum einstakra ríkja og hefur almennt
séð sérstaklega góð áhrif á svæðaþróun. Svæðisbundin aðstoðarkerfi, sem miða að
           ferðaþjónustu, skulu því undanþegin tilkynningarskyldunni.
     15) Aðstoð, sem veitt er fyrirtækjum, sem eiga í erfiðleikum í skilningi
viðmiðunarreglna Bandalagsins til björgunar og endurskipulagningar fyrirtækjum,
sem eiga í erfiðleikum (^19), skal metin með hliðsjón af þessum viðmiðunarreglum
 til þess að hindra að farið sé í kringum þær. Aðstoð við þessi fyrirtæki skal
       því falla utan gildissviðs þessarar reglugerðar. Til þess að létta
 stjórnsýslubyrði af aðildarríkjum skal við úthlutun aðstoðar, sem fellur undir
þessa reglugerð, til lítilla og meðalstórra fyrirtækja, einfalda skilgreininguna
 á því hvað telst vera fyrirtæki sem á í erfiðleikum miðað við þá skilgreiningu
     sem er notuð í viðmiðunarreglunum. Enn fremur skulu lítil og meðalstór
  fyrirtæki, sem hafa verið með réttarstöðu lögaðila í minna en þrjú ár, ekki
teljast, með hliðsjón af þessari reglugerð, eiga í erfiðleikum að því er varðar
  þetta tímabil nema þau uppfylli viðmiðanir um sameiginlega málsmeðferð vegna
  ógjaldfærni samkvæmt landslögum. Þessi einföldun skal vera með fyrirvara um
flokkun þessara litlu og meðalstóru fyrirtækja samkvæmt þessum viðmiðunarreglum
að því er varðar aðstoð, sem ekki fellur undir þessa reglugerð, og með fyrirvara
  um flokkun stórra fyrirtækja sem fyrirtækja, sem eiga í erfiðleikum samkvæmt
þessari reglugerð, sem áfram falla undir skilgreininguna í heild, sem kveðið er
                        á um í þessum viðmiðunarreglum.
      16) Framkvæmdastjórnin skal sjá til þess að heimiluð aðstoð breyti ekki
   viðskiptakjörum þannig að þau brjóti í bága við almannahagsmuni. Því skal
fjárfestingaraðstoð, sem veitt er aðstoðarþega, sem krafinn er um endurgreiðslu
   í kjölfar ákvörðunar framkvæmdastjórnarinnar, þar sem því er lýst yfir að
     aðstoðin sé ólögleg og ósamrýmanleg sameiginlega markaðnum, falla utan
     gildissviðs þessarar reglugerðar. Ákvæði 3. mgr. 88. gr. sáttmálans um
 tilkynningarskyldu gilda því áfram um alla sérstaka aðstoð, sem er greidd til
slíks aðstoðarþega, og öll aðstoðarkerfi, sem fela ekki í sér skýrt ákvæði, sem
   útilokar slíka aðstoðarþega. Þetta ákvæði skal ekki hafa áhrif á lögmætar
     væntingar aðstoðarþega sem ekki hefur verið krafinn um endurgreiðslu.
   17) Til þess að tryggja samræmda beitingu á reglum framkvæmdastjórnarinnar um
 ríkisaðstoð sem og einfalda stjórnsýslu skal samræma skilgreiningar á hugtökum
     sem varða mismunandi flokka aðstoðar sem falla undir þessa reglugerð.
    18) Við útreikning á aðstoðarhlutfalli skulu allar tölur, sem eru notaðar,
vera án frádráttar vegna skatta eða annarra gjalda. Að því er varðar útreikning
  á aðstoðarhlutföllum skal aðstoð, sem er greidd með nokkrum afborgunum, vera
 afvöxtuð þegar hún er veitt. Vextirnir, sem nota skal við afvöxtunarútreikning
  og til að reikna þá fjárhæð sem veitt er í aðstoð sem ekki er í formi láns,
  skulu vera gildandi viðmiðunarvextir á þeim tíma sem lánið er veitt, eins og
 mælt er fyrir um í orðsendingu framkvæmdastjórnarinnar um endurskoðun aðferða
         við útreikning á viðmiðunarvöxtum og afvöxtunarstuðlum (^20).
   19) Í þeim tilvikum, sem veitt aðstoð felst í undanþágu frá skatti eða lækkun
     á sköttum sem á að greiða síðar, með fyrirvara um að virt sé tiltekið
 aðstoðarhlutfall, sem er skilgreint með núverandi vergu styrkígildi, koma til
afvaxtanir hlutagreiðslna aðstoðar á grundvelli viðmiðunarvaxta sem eru í gildi
hverju sinni þegar þetta skattahagræði kemur til framkvæmda. Þegar um er að ræða
undanþágu frá skatti eða lækkun á sköttum, sem á að greiða síðar, getur verið að
    ekki sé vitað fyrir fram um gildandi viðmiðunarvexti og nákvæma fjárhæð
  hlutagreiðslna aðstoðar. Þegar svo háttar til skal aðildarríkið setja hámark
    fyrir fram á afvaxtað virði aðstoðarinnar, að teknu tilliti til gildandi
aðstoðarhlutfalls. Þegar fjárhæð hlutagreiðslu aðstoðar á tilteknu ári er þekkt
er síðan hægt að afvaxta hana á grundvelli gildandi viðmiðunarvaxta á þeim tíma.
  Afvaxtað virði hverrar hlutagreiðslu aðstoðar skal dregið frá heildarfjárhæð
                                hámarksaðstoðar.
    20) Til að tryggja gagnsæi, jafna meðferð og skilvirkt eftirlit skal þessi
reglugerð aðeins gilda um gagnsæja aðstoð. Gagnsæ aðstoð er aðstoð þar sem hægt
 er að reikna nákvæmlega vergt styrkígildi fyrir fram án þess að nauðsynlegt sé
 að gera áhættumat. Fara skal með aðstoð í formi lána sem gagnsæja þegar vergt
styrkígildi hefur verið reiknað á grundvelli viðmiðunarvaxtanna eins og mælt er
   fyrir um í orðsendingu framkvæmdastjórnarinnar um endurskoðun aðferða við
       útreikning á viðmiðunarvöxtum og afvöxtunarstuðlum. Aðstoð í formi
 skattaráðstafana skal teljast gagnsæ þegar ráðstöfunin kveður á um hámark sem
tryggir að ekki sé farið yfir gildandi viðmiðunarmörk. Ef um er að ræða lækkanir
á umhverfissköttum, sem ekki falla undir viðmiðunarmörk fyrir staka tilkynningu
   samkvæmt þessari reglugerð, er ekki þörf á að tilgreina hámark til þess að
                            aðgerðin teljist gagnsæ.
   21) Aðstoð í formi ábyrgðakerfa skal teljast gagnsæ ef framkvæmdastjórnin, að
 fenginni tilkynningu, hefur samþykkt aðferðina við að reikna vergt styrkígildi
       og einnig þegar um er að ræða svæðisbundna fjárfestingaraðstoð ef
  framkvæmdastjórnin hefur samþykkt slíka aðferð eftir innleiðingu reglugerðar
     (EB) nr. 1628/2006. Framkvæmdastjórnin mun skoða slíkar tilkynningar á
   grundvelli tilkynningar framkvæmdastjórnarinnar um beitingu 87. og 88. gr.
   EB-sáttmálans gagnvart ríkisaðstoð í formi ábyrgðar (^21). Aðstoð í formi
    ábyrgðakerfa skal teljast gagnsæ ef aðstoðarþegi er lítið eða meðalstórt
 fyrirtæki og vergt styrkígildi hefur verið reiknað á grundvelli öryggisgjalds
         sem mælt er fyrir um í liðum 3.3 og 3.5 í þeirri tilkynningu.
    22) Í ljósi þess hve erfitt er að reikna vergt styrkígildi aðstoðar í formi
 fyrirframgreiðslna, sem ber að endurgreiða, skal slík aðstoð ekki falla undir
     þessa reglugerð nema heildarfjárhæð fyrirframgreiðslnanna, sem ber að
    endurgreiða, sé undir gildandi viðmiðunarmörkum stakrar tilkynningar og
       hámarkshlutföllum aðstoðar sem kveðið er á um í þessari reglugerð.
       23) Þar eð háar fjárhæðir í aðstoð fela í sér hættu á meiri röskun á
  samkeppni skal framkvæmdastjórnin meta þær hverja fyrir sig. Því skal setja
viðmiðunarmörk fyrir hvern flokk aðstoðar innan gildissviðs þessarar reglugerðar
   sem taka mið af flokki viðkomandi aðstoðar og hugsanlegum áhrifum hennar á
 samkeppni. Ákvæði 3. mgr. 88. gr. sáttmálans um tilkynningarskyldu gilda áfram
                  um alla aðstoð umfram þessi viðmiðunarmörk.
    24) Í því skyni að tryggja að aðstoð sé í réttu hlutfalli og takmarkist við
  nauðsynlega fjárhæð skulu viðmiðunarmörkin, eftir því sem verður við komið,
tilgreind sem aðstoðarhlutföll í samanburði við safn af aðstoðarhæfum kostnaði.
   Þar eð viðmiðunarmörkin grundvallast á formi aðstoðar þar sem erfitt er að
    greina aðstoðarhæfan kostnað skulu þau, að því er varðar aðstoð í formi
            áhættufjármagns, sett fram sem hámarksfjárhæð aðstoðar.
        25) Með hliðsjón af reynslu framkvæmdastjórnarinnar skal fastsetja
 viðmiðunarmörkin, sem tilgreind eru, sem aðstoðarhlutfall eða fjárhæð aðstoðar
   þannig að jafnvægi náist milli þeirra markmiða að halda samkeppnisröskun í
lágmarki í þeim geira sem fær aðstoð og þeirra að ráða bót á markaðsbrestum eða
styrkja samheldni markaðarins. Að því er varðar svæðisbundna fjárfestingaraðstoð
  skal setja þessi viðmiðunarmörk með tilliti til heimilaðra aðstoðarhlutfalla
                   samkvæmt kortinu yfir svæðisbundna aðstoð.
        26) Til að meta hvort viðmiðunarmörkin fyrir stakar tilkynningar og
  hámarkshlutföll, sem sett eru í þessari reglugerð, séu virt skal taka mið af
  heildarfjárhæð opinbers stuðnings við verkefni, sem nýtur aðstoðar, óháð því
hvort stuðningurinn er fjármagnaður af staðbundnu, svæðisbundnu eða landsbundnu
                      framlagi eða af sjóðum Bandalagsins.
      27) Enn fremur skal í þessari reglugerð tilgreina við hvaða aðstæður er
heimilt að sameina ólíka flokka aðstoðar sem falla undir þessa reglugerð. Þegar
  aðstoð, sem fellur undir þessa reglugerð, er sameinuð ríkisaðstoð, sem ekki
 fellur undir hana, skal taka tillit til ákvörðunar framkvæmdastjórnarinnar um
   samþykki aðstoðar, sem ekki fellur undir þessa reglugerð, og jafnframt til
  reglna um ríkisaðstoð sem liggur til grundvallar þeirri ákvörðun. Sérákvæði
skulu gilda að því er varðar sameiningu aðstoðar til handa fötluðum starfsmönnum
  við aðra aðstoðarflokka, einkum fjárfestingaraðstoð, sem hægt er að reikna á
 grundvelli þess launakostnaðar sem um ræðir. Með þessari reglugerð eru einnig
   sett ákvæði um sameiningu aðstoðarráðstafana þar sem hægt er að skilgreina
           aðstoðarhæfan kostnað og þeirra þar sem það er ekki hægt.
    28) Til að tryggja að aðstoðarinnar sé þörf og hún feli í sér hvatningu til
   þróunar annarrar starfsemi eða verkefna skal þessi reglugerð ekki gilda um
   aðstoð til starfsemi sem aðstoðarþegi annast nú þegar við markaðsaðstæður
eingöngu. Að því er varðar hvers konar aðstoð, sem fellur undir þessa reglugerð,
  í þágu lítilla og meðalstórra fyrirtækja telst hvatning vera fyrir hendi ef
 viðkomandi fyrirtæki hefur lagt inn umsókn hjá aðildarríkinu áður en það hefur
  starfsemi, er tengist framkvæmd verkefnisins eða þeirrar starfsemi sem nýtur
  aðstoðar. Að því er varðar aðstoð í formi áhættufjármagns í þágu lítilla og
     meðalstórra fyrirtækja skulu skilyrðin, sem mælt er fyrir um í þessari
  reglugerð, einkum að því er varðar stærð greiðsluhluta fjárfestingar á hvert
 fyrirtæki, þátttöku einkafjárfesta, stærð félagsins og stigið, sem fjármagnað
  fyrirtæki er á, tryggja að áhættufjármagnsráðstöfunin hafi hvatningaráhrif.
       29) Fyrir hverja aðstoð, sem fellur undir þessa reglugerð og veitt er
aðstoðarþega, sem er stórfyrirtæki, skal aðildarríki, auk skilyrðanna sem gilda
 um lítil og meðalstór fyrirtæki, einnig tryggja að aðstoðarþegi hafi greint, í
   innanhússskjali, hvort styrkta verkefnið eða starfsemin beri sig með og án
    aðstoðar. Aðildarríkin skulu ganga úr skugga um að þetta innanhússskjal
staðfesti verulega stækkun eða aukið umfang verkefnisins/starfseminnar, verulega
   aukningu heildarfjárhæðar, sem aðstoðarþegi eyðir í styrkta verkefnið eða
   starfsemina, eða flýti verulega verklokum verkefnisins/starfseminnar er um
   ræðir. Að því er varðar svæðisbundna aðstoð er einnig hægt að greina áhrif
hvatningar á grundvelli þess að verkefnið, sem slíkt, hefði ekki verið framkvæmt
                  á viðkomandi styrktu svæði án aðstoðarinnar.
    30) Að því er varðar aðstoð til handa illa settum eða fötluðum starfsmönnum
   telst hún hafa hvatningaráhrif ef viðkomandi aðstoðarráðstöfun leiðir til
   hreinnar fjölgunar illa settra eða fatlaðra starfsmanna sem ráðnir eru til
 starfa í viðkomandi fyrirtækjum eða hefur í för með sér viðbótarkostnað vegna
starfsstöðva eða búnaðar sem er ætlaður fötluðum starfsmönnum. Ef fyrirtæki sem
 fær aðstoð í formi launastyrks til þess að ráða fatlaða starfsmenn hefur þegar
 fengið aðstoð vegna ráðningar fatlaðra einstaklinga, sem uppfyllir annaðhvort
 skilyrði reglugerðar (EB) nr. 2204/2202 eða framkvæmdastjórnin hefur samþykkt
  hana sérstaklega, er gert ráð fyrir að skilyrðið um hreina fjölgun fatlaðra
 starfsmanna, sem voru uppfyllt vegna fyrirliggjandi ráðstafana, teljist áfram
                   uppfyllt í skilningi þessarar reglugerðar.
   31) Sérstök skilyrði um aðstoð í formi skattaráðstafana skulu einnig gilda um
   hvatningaráhrif með hliðsjón af því að hún er veitt á grundvelli annarrar
    málsmeðferðar en aðrir flokkar aðstoðar. Gert er ráð fyrir að lækkanir á
   umhverfissköttum fullnægi skilyrðum tilskipunar ráðsins 2003/96/EB frá 27.
  október 2003 um endurskipulagningu á lagaramma Bandalagsins um skattlagningu
     orkugjafa og rafmagns (^22), sem fellur undir þessa reglugerð, og hafi
   hvatningaráhrif í ljósi þess að þessar lækkanir stuðli, a.m.k. óbeint, að
 umhverfisvernd með því að heimila að viðkomandi skattkerfi sé í heild samþykkt
 eða fram haldið, og hvetji þannig fyrirtæki, sem eru umhverfisskattsskyld, til
                              að draga úr mengun.
   32) Enn fremur, þar sem erfitt er að meta hvatningaráhrif sérstakrar aðstoðar
     sem stórum fyrirtækjum er veitt, skal skilja þetta aðstoðarform undan
  gildissviði þessarar reglugerðar. Framkvæmdastjórnin mun kanna hvort slíkra
   hvatningaráhrifa gætir með tilliti til tilkynningar um viðkomandi aðstoð á
 grundvelli viðmiðana sem eru settar í gildandi viðmiðunarreglum, rammaákvæðum
                       eða öðrum gerningum Bandalagsins.
       33) Til að tryggja gagnsæi og skilvirkt eftirlit í samræmi við 3. gr.
reglugerðar (EB) nr. 994/98 er rétt að tekið verði upp staðlað eyðublað þar sem
 aðildarríkin láta framkvæmdastjórninni í té upplýsingar í stuttu máli í hvert
sinn sem aðstoðarkerfi er hrundið í framkvæmd eða sérstök aðstoð veitt í samræmi
við þessa reglugerð. Eyðublaðið fyrir samanteknu upplýsingarnar skal nota til að
birta ráðstöfunina í Stjórnartíðindum Evrópusambandsins og á Netinu. Senda skal
samanteknu upplýsingarnar til framkvæmdastjórnarinnar á rafrænu formi með því að
  nota þar til gerðan upplýsingatæknibúnað. Aðildarríkið skal birta orðréttan
texta slíkra aðstoðarráðstafana á Netinu. Ef um er að ræða aðstoð við sérstakar
aðstæður er heimilt að fella niður viðskiptaleynd. Heiti aðstoðarþega og fjárhæð
aðstoðar teljast ekki vera viðskiptaleyndarmál. Aðildarríkin skulu sjá til þess
  að slíkir textar séu aðgengilegir á Netinu á meðan aðstoðarráðstöfunin er í
 gildi. Að undanskilinni aðstoð í formi skattaráðstafana skal veiting aðstoðar
   einnig fela í sér tilvísun til sérákvæðis (sérákvæða) í II. kafla þessarar
                       reglugerðar er varðar slíka gerð.
     34) Til að tryggja gagnsæi og skilvirkt eftirlit skal framkvæmdastjórnin
      setja fram sérstakar kröfur hvað varðar form og efni ársskýrslna sem
 aðildarríkin leggja fyrir framkvæmdastjórnina. Af sömu ástæðu er rétt að setja
reglur um skrárnar sem aðildarríkin eiga að halda varðandi aðstoðarkerfi sem eru
 undanþegin samkvæmt þessari reglugerð í ljósi ákvæða 15. gr. reglugerðar (EB)
                                 nr. 659/1999.
     35) Rétt er að setja frekari skilyrði sem þarf að uppfylla í tengslum við
 hvers kyns aðstoð sem er undanþegin samkvæmt þessari reglugerð. Samkvæmt a- og
  c-lið 3. mgr. 87. gr. sáttmálans skal slík aðstoð vera í réttu hlutfalli við
     markaðsbresti eða þann vanda sem þarf að leysa til að hún teljist vera
     Bandalaginu í hag. Þess vegna er rétt að takmarka gildissvið þessarar
   reglugerðar við aðstoð sem er veitt í tengslum við tilteknar efnislegar og
 óefnislegar fjárfestingar, svo fremi sem um sé að ræða fjárfestingaraðstoð. Í
ljósi umframgetu Bandalagsins og sérstakra vandamála vegna röskunar á samkeppni
  á sviði vöruflutninga á vegum og loftflutninga, svo fremi sem um er að ræða
    fyrirtæki sem eru með meginstarfsemi sína í þessum flutningageirum, eru
 flutningatæki og -búnaður ekki talin með aðstoðarhæfum fjárfestingarkostnaði.
  Sérákvæði skulu gilda um skilgreiningu á efnislegum eignum að því er varðar
                                umhverfisaðstoð.
   36) Í samræmi við meginreglurnar um aðstoð, sem fellur undir 1. mgr. 87. gr.
 sáttmálans, skal líta svo á að aðstoð sé veitt á þeim tíma þegar aðstoðarþegi
fær lagalegan rétt til aðstoðar samkvæmt gildandi lagareglum í viðkomandi ríki.
       37) Til að auka ekki hlut fjármagnsþáttarins í fjárfestingu á kostnað
 verkþáttarins skal mæla fyrir um ráðstafanir til að unnt sé að meta aðstoð við
 fjárfestingu í þágu lítilla og meðalstórra fyrirtækja annaðhvort á grundvelli
  fjárfestingarkostnaðar eða kostnaðar vegna ráðninga í tengslum við framkvæmd
                           fjárfestingarverkefnisins.
   38) Aðstoðarkerfi á sviði umhverfismála í formi skattalækkana, aðstoð í þágu
    illa settra starfsmanna, svæðisbundin fjárfestingaraðstoð, aðstoð í þágu
       nýstofnaðra lítilla fyrirtækja, aðstoð í þágu nýrra fyrirtækja sem
 kvenkynsfrumkvöðlar koma á fót eða aðstoð í formi áhættufjármagns sem veitt er
aðstoðarþega í formi sérstakrar aðstoðar getur haft stórfelld áhrif á samkeppni
   á viðkomandi markaði þar sem verið er að ívilna aðstoðarþega umfram önnur
 fyrirtæki sem hafa ekki fengið slíka aðstoð. Þar eð sérstök aðstoð er eingöngu
 veitt einu fyrirtæki er líklegt að sérstök aðstoð hafi aðeins takmörkuð jákvæð
 áhrif á umhverfið, ráðningu illa settra og fatlaðra starfsmanna, svæðisbundna
     samheldni eða bresti á áhættufjármagnsmörkuðum. Af þessum sökum skulu
aðstoðarkerfi, sem varða þessa flokka aðstoðar, vera undanþegin ákvæðum þessarar
   reglugerðar, en sérstök aðstoð skal tilkynnt framkvæmdastjórninni. Sérstök
  aðstoð, sem er viðbót við aðstoð, sem veitt er á grundvelli svæðisbundinnar
 fjárfestingaraðstoðar, skal þó undanþegin ákvæðum þessarar reglugerðar, þar eð
 aðstoðarþátturinn takmarkast við 50% að hámarki af heildaraðstoð sem veitt er
                           vegna fjárfestingarinnar.
        39) Með ákvæðum þessarar reglugerðar, sem varða aðstoð til að efla
fjárfestingar og atvinnu hjá litlum og meðalstórum fyrirtækjum, er ekki, eins og
 í reglugerð (EB) nr. 70/2001, gefinn kostur á að auka hámarkshlutföll aðstoðar
  með svæðisbundnum aukaaðstoðargreiðslum. Hins vegar skal vera hægt að veita
  litlum og meðalstórum fyrirtækjum þau hámarkshlutföll aðstoðar, sem mælt er
 fyrir um í ákvæðum um svæðisbundna fjárfestingaraðstoð, svo fremi skilyrðin um
veitingu svæðisbundinnar fjárfestingaraðstoðar og aðstoðar til eflingar atvinnu
  séu uppfyllt. Eins skal í ákvæðum er varða aðstoð á sviði fjárfestinga vegna
   umhverfisins ekki mælt fyrir um neinn möguleika á að hækka hámarkshlutföll
aðstoðar með svæðisbundnum aukaaðstoðargreiðslum. Einnig skal gefast kostur á að
 láta hámarkshlutföll aðstoðar sem mælt er fyrir um í ákvæðunum um svæðisbundna
fjárfestingaraðstoð gilda um verkefni sem hafa jákvæð áhrif á umhverfið enda séu
    skilyrði fyrir úthlutun svæðisbundinnar fjárfestingaraðstoðar uppfyllt.
    40) Með því að ráða bót á annmörkum illa settra svæða stuðlar svæðisbundin
      aðstoð innan einstakra aðildarríkja að efnahagslegri, félagslegri og
svæðisbundinni samheldni aðildarríkjanna og Bandalagsins í heild. Svæðisbundinni
aðstoð innan einstakra aðildarríkja er ætlað að aðstoða við að byggja upp verst
    settu svæðin með því að styðja við fjárfestingar og efla atvinnusköpun á
   grundvelli sjálfbærrar þróunar. Hún stuðlar að stofnun nýrra starfsstöðva,
     stækkun starfsstöðva, sem fyrir eru, aukinni fjölbreytni í framleiðslu
    starfsstöðvar með því að bæta við afurðum eða með grundvallarbreytingu í
                heildarframleiðsluferli starfandi starfsstöðvar.
             41) Til þess að koma í veg fyrir að stórum svæðisbundnum
 fjárfestingarverkefnum sé óeðlilega skipt í undirverkefni og þannig komist hjá
    tilkynningarmörkunum, sem kveðið er á um í þessari reglugerð, skal stórt
fjárfestingarverkefni teljast eitt fjárfestingarverkefni ef sama fyrirtækið eða
 fyrirtækin ráðast í upphaflegu fjárfestinguna innan þriggja ára og hún felst í
fastafjármunum sem eru sameinaðir þannig að þeir séu fjárhagslega óskiptanlegir.
        Til að meta hvort fjárfesting er fjárhagslega óskiptanleg tekur
 framkvæmdastjórnin tillit til tæknilegra, starfrænna og skipulegra tengsla og
 nánasta umhverfis. Fjárhagslegur óskiptanleiki skal metinn óháð eignarhaldi. Í
þessu felst að til þess að ákvarða hvort stórt fjárfestingarverkefni telst vera
eitt fjárfestingarverkefni ætti matið að vera það sama án tillits til þess hvort
        eitt fyrirtæki vinnur verkefnið, fleiri en eitt fyrirtæki deili
   fjárfestingarkostnaðinum eða fleiri fyrirtæki beri kostnaðinn af aðskildum
     fjárfestingum innan sama fjárfestingarverkefnis (t.d. ef um er að ræða
                                  samrekstur).
     42) Andstætt svæðisbundinni aðstoð, sem er takmörkuð við svæði, sem njóta
 aðstoðar, skal vera unnt að veita aðstoð til að efla fjárfestingar og atvinnu
 hjá litlum og meðalstórum fyrirtækjum bæði á svæðum sem njóta aðstoðar og þeim
sem ekki njóta aðstoðar. Aðildarríkin skulu því geta veitt fjárfestingaraðstoð á
    svæðum sem njóta aðstoðar svo fremi þau virði öll skilyrði sem gilda um
svæðisbundnar fjárfestingar og aðstoð til eflingar atvinnu eða öll skilyrði sem
gilda um aðstoð vegna fjárfestinga og aðstoð til eflingar atvinnu í þágu lítilla
                           og meðalstórra fyrirtækja.
      43) Efnahagsþróun svæða, sem njóta aðstoðar, er oft heft af tiltölulega
lítilli frumkvöðlastarfsemi, einkum ef fjöldi nýrra fyrirtækja, sem eru stofnuð,
er undir meðallagi. Því er nauðsynlegt að fella inn í þessa reglugerð þann flokk
  aðstoðar sem heimilt er að veita til viðbótar við fjárfestingaraðstoð sem er
  hvatning til stofnsetningar fyrirtækja og þróunar lítilla sprotafyrirtækja á
     svæðum sem njóta aðstoðar. Til þess að tryggja að þessi aðstoð í þágu
nýstofnaðra fyrirtækja á svæðum, sem njóta aðstoðar, falli í réttan farveg skal
 veitt aðstoð í þessum flokki samsvara þeim erfiðleikum sem hver svæðisflokkur
    stendur frammi fyrir. Enn fremur, til að komast hjá óviðunandi röskun á
   samkeppni, þ.m.t. að flæma burt þau fyrirtæki sem fyrir eru, skal aðstoðin
      algerlega takmarkast við lítil fyrirtæki og lágar fjárhæðir og fara
 stiglækkandi. Ef aðstoð er einungis veitt nýstofnuðum, litlum fyrirtækjum eða
nýjum fyrirtækjum, sem kvenkyns frumkvöðlar hafa komið á fót, getur það haft þau
 ótilætluðu áhrif að það hvetji lítil fyrirtæki til að hætta starfsemi og byrja
  aftur til þess að fá þess konar aðstoð. Aðildarríkin skulu vera á varðbergi
gagnvart þessari hættu og skulu gera aðstoðarkerfi sín þannig úr garði að komið
 sé í veg fyrir þennan vanda með því t.d. að setja tímamörk á umsóknir eigenda
                   fyrirtækja sem hafa nýlega hætt starfsemi.
     44) Lítil frumkvöðlastarfsemi meðal tiltekinna flokka íbúa sem líða fyrir
erfiða stöðu sína, s.s. heft aðgengi að fjármagni, getur hindrað efnahagsþróun í
  Bandalaginu. Framkvæmdastjórnin hefur endurskoðað hugsanlegan markaðsbrest í
  þessu tilliti að því er varðar mismunandi hópa fólks og getur á þessu stigi
  dregið þá ályktun að miðað við karlmenn séu konur undir meðaltali í stofnun
 fyrirtækja, eins og m.a. hefur verið sýnt fram á með hagskýrslugögnum Hagstofu
Evrópubandalaganna. Því er nauðsynlegt að fella inn í þessa reglugerð þann flokk
   aðstoðar sem kveður á um hvata fyrir kvenkyns frumkvöðla til að koma á fót
 fyrirtækjum til þess að takast á við þá sérstöku markaðsbresti sem konur eiga
 við að etja, einkum að því er varðar aðgang að fjármagni. Konur standa einnig
   frammi fyrir sérstökum erfiðleikum í tengslum við umönnunarkostnað sem þær
 standa straum af vegna ættingja. Slík aðstoð skal gera kleift að ná efnislegu,
  fremur en formlegu, jafnræði karla og kvenna með því að draga úr misrétti í
     reynd á sviði frumkvöðlastarfsemi í samræmi við dómaframkvæmd dómstóls
        Evrópubandalaganna. Þegar þessi reglugerð fellur úr gildi verður
  framkvæmdastjórnin að endurmeta réttmæti þess að halda gildissviði þessarar
                       undanþágu og flokkum aðstoðarþega.
      45) Sjálfbær þróun er ein aðalstoð Lissabon-áætlunarinnar um hagvöxt og
atvinnu, ásamt samkeppnishæfni og orkuöryggi. Sjálfbær þróun grundvallast m.a. á
  afar samkeppnishæfu, félagslegu markaðshagkerfi með öflugri vernd og auknum
  umhverfisgæðum. Það að stuðla að auknu sjálfbæri í orkumálum og baráttu gegn
       loftslagsbreytingum leiðir bæði til aukins orkuöryggis og tryggir
samkeppnishæfni evrópsks efnahagslífs og framboð á orku á viðráðanlegu verði. Á
sviði umhverfisverndar þarf oft að takast á við markaðsbresti í formi neikvæðra
 ytri þátta. Við eðlilegar markaðsaðstæður hafa fyrirtæki alla jafna ekki hvata
 til að draga úr mengun þar eð slík lækkun getur leitt til aukins kostnaðar. Ef
    fyrirtæki eru ekki skyldug til að telja með kostnað vegna mengunar tekur
 þjóðfélagið í heild á sig þennan kostnað. Þessa innfellingu umhverfiskostnaðar
 er hægt að tryggja með því að setja umhverfisreglugerðir eða skatta. Skortur á
 heildarsamræmingu á umhverfisstöðlum innan Bandalagsins skapar ójöfn skilyrði.
Enn fremur er hægt að ná frekari umhverfisvernd með framtaksverkefnum sem ganga
   lengra en lögboðnir staðlar Bandalagsins, sem getur skaðað samkeppnisstöðu
                             viðkomandi fyrirtækja.
    46) Í ljósi þess að næg reynsla hefur fengist af beitingu viðmiðunarreglna
 Bandalagsins um ríkisaðstoð til umhverfisverndar skal fjárfestingaraðstoð, sem
gerir fyrirtækjum kleift að ganga lengra en kveðið er á um í viðmiðunarreglum um
     ríkisaðstoð til umhverfisverndar eða auka umhverfisvernd, þegar engir
 Bandalagsstaðlar eru fyrir hendi, aðstoð til kaupa á flutningatækjum sem ganga
      lengra en umhverfisstaðlar eða sem auka umhverfisvernd, þegar engir
   Bandalagsstaðlar eru fyrir hendi, aðstoð til að gera litlum og meðalstórum
   fyrirtækjum kleift að taka fyrr en ella upp staðla Bandalagsins, sem verða
    settir í framtíðinni, umhverfisaðstoð vegna fjárfestinga í orkusparnaði,
  umhverfisaðstoð vegna fjárfestinga í hagkvæmari samvinnslu, umhverfisaðstoð
vegna fjárfestinga til að efla endurnýjanlega orkugjafa, þ.m.t. aðstoð er varðar
sjálfbært, lífrænt eldsneyti, aðstoð vegna umhverfisrannsókna og tiltekin aðstoð
     í formi lækkunar á umhverfissköttum, undanþegin tilkynningarskyldunni.
     47) Aðstoð í formi skattalækkana í þágu umhverfisverndar sem fellur undir
     þessar reglugerð skal, í samræmi við viðmiðunarreglur Bandalagsins um
   ríkisaðstoð til umhverfisverndar, takmarkast við 10 ára tímabil. Að þessu
tímabili loknu skulu aðildarríkin endurmeta hvort viðkomandi skattalækkanir eiga
  rétt á sér. Þetta skal vera með fyrirvara um möguleika aðildarríkjanna um að
samþykkja aftur þessar ráðstafanir eða sambærilegar ráðstafanir samkvæmt þessari
               reglugerð eftir að hafa framkvæmt slíkt endurmat.
   48) Réttur útreikningur á viðbótarfjárfestingu eða framleiðslukostnaði til að
ná fram umhverfisvernd er nauðsynlegur til að ákvarða hvort aðstoð samrýmist 3.
   mgr. 87. gr. sáttmálans eða ekki. Eins og greint er frá í viðmiðunarreglum
  Bandalagsins um ríkisaðstoð til umhverfisverndar skal takmarka aðstoðarhæfan
  kostnað við viðbótarfjárfestingarkostnað sem nauðsynlegur er til að ná fram
                            aukinni umhverfisvernd.
      49) Í ljósi þeirra erfiðleika sem geta komið upp, einkum við frádrátt á
    ávinningi sem leiðir af viðbótarfjárfestingu, skal kveða á um einfaldaða
  reikningsaðferð til að reikna viðbótarfjárfestingarkostnað. Því skal reikna
     þennan kostnað við beitingu þessarar reglugerðar án þess að taka með í
  reikninginn rekstrarkostnað, kostnaðarlækkanir eða viðbótarframleiðslu og án
   þess að taka tillit til rekstrarkostnaðar sem á fellur meðan fjárfestingin
  varir. Hámarkshlutföll aðstoðar sem kveðið er á um í þessari reglugerð fyrir
    ólíka flokka umhverfisverndaraðstoðar sem um ræðir hafa því verið lækkuð
   kerfisbundið samanborið við hámarkshlutföll aðstoðar sem kveðið er á um í
       viðmiðunarreglum Bandalagsins um ríkisaðstoð til umhverfisverndar.
         50) Að því er varðar umhverfisverndaraðstoð vegna fjárfestinga í
    orkusparnaðarráðstöfunum er við hæfi að heimila aðildarríkjunum að velja
annaðhvort einfaldaða aðferð við útreikning eða útreikning á öllum kostnaði, sem
er eins og sá sem kveðið er á um í viðmiðunarreglum Bandalagsins um ríkisaðstoð
til umhverfisverndar. Í ljósi þeirra erfiðleika, sem geta komið upp við beitingu
á aðferðinni, sem byggist á útreikningi á öllum kostnaðinum, skal utanaðkomandi
              endurskoðandi staðfesta þessa kostnaðarútreikninga.
   51) Að því er varðar umhverfisverndaraðstoð vegna fjárfestingar í samvinnslu
    og umhverfisverndaraðstoð vegna fjárfestinga til að efla endurnýjanlega
     orkugjafa, skal viðbótarkostnaður, að því er varðar beitingu þessarar
 reglugerðar, reiknaður án þess að tillit sé tekið til stuðningsráðstafana sem
    eru veittar vegna sama aðstoðarhæfa kostnaðar, að undanskilinni annarri
                              fjárfestingaraðstoð.
   52) Að því er varðar fjárfestingar sem tengjast vatnsorkustöðvum skal bent á
að umhverfisáhrif geta tvöfaldast. Með tilliti til losunar gróðurhúsalofttegunda
 fela þær vissulega í sér möguleika. Hins vegar geta slíkar stöðvar einnig haft
         neikvæð áhrif, t.d. á vatnakerfi og líffræðilega fjölbreytni.
   53) Til að útiloka mun sem gæti valdið röskun á samkeppni og til að auðvelda
  samræmingu milli ýmissa framtaksverkefna sem tengjast litlum og meðalstórum
     fyrirtækjum Bandalagsins og einstakra landa og með hliðsjón af gagnsæi
  stjórnsýslunnar og réttaröryggi skal skilgreiningin á litlum og meðalstórum
fyrirtækjum, sem er notuð í þessari reglugerð, vera sú sama og mælt er fyrir um
í tilmælum framkvæmdastjórnarinnar 2003/361/EB frá 6. maí 2003 um skilgreiningu
          á örfyrirtækjum og litlum og meðalstórum fyrirtækjum (^23).
    54) Lítil og meðalstór fyrirtæki gegna mikilvægu hlutverki við að skapa ný
       störf og stuðla almennt að félagslegum stöðugleika og drifkrafti í
 efnahagslífinu. Hins vegar getur þróun þeirra takmarkast af markaðsbrestum sem
 verður til þess að þau lenda í dæmigerðum vanda. Lítil og meðalstór fyrirtæki
    eiga oft í erfiðleikum með að fá fjármagn, áhættufjármagn eða lán vegna
 áhættutregðu tiltekinna fjármálamarkaða og þess hve takmarkaðar tryggingar þau
     geta lagt fram. Einnig getur takmarkað fjármagn skert aðgang þeirra að
 upplýsingum, einkum að því er varðar nýja tækni og möguleika á nýjum mörkuðum.
 Til að auðvelda þróun í atvinnustarfsemi lítilla og meðalstórra fyrirtækja eru
tilteknir flokkar undanþegnir aðstoð samkvæmt þessari reglugerð þegar þeir eru í
  þágu lítilla og meðalstórra fyrirtækja. Þar af leiðandi er réttmætt að slík
 aðstoð sé undanþegin fyrirframtilkynningu og meta það svo, aðeins með tilliti
  til beitingar þessarar reglugerðar, falli aðstoðarþegi undir skilgreiningu á
 litlum og meðalstórum fyrirtækjum, sem kveðið er á um í þessari reglugerð, að
   hann megi gera ráð fyrir að dæmigerðir erfiðleikar lítilla og meðalstórra
 fyrirtækja, sem stafa af markaðsbrestum, þrengi að þeim, þegar aðstoð fer ekki
                        yfir gildandi tilkynningarmörk.
         55) Ákvarða skal mismunandi grunnhlutföll aðstoðar og mismunandi
 aukaaðstoðargreiðslur fyrir lítil og meðalstór fyrirtæki með hliðsjón af þeim
  mun sem er milli lítilla og meðalstórra fyrirtækja. Markaðsbrestir, sem hafa
 almennt áhrif á lítil og meðalstór fyrirtæki, þ.m.t. erfiðleikar í aðgengi að
   fjármagni, leiða jafnvel til meiri hindrana í þróun lítilla og meðalstórra
                 fyrirtækja samanborið við meðalstór fyrirtæki.
   56) Á grundvelli fenginnar reynslu við beitingu viðmiðunarreglna Bandalagsins
 um ríkisaðstoð til að stuðla að fjárfestingum með áhættufjármagni í litlum og
meðalstórum fyrirtækjum virðast vera ákveðnir brestir í áhættufjármagnsmarkaði í
 Bandalaginu að því er varðar tilteknar tegundir fjárfestinga á vissum stigum í
   þróun fyrirtækjanna. Þessir markaðsbrestir stafa af ófullkomnu jafnvægi á
  framboði og eftirspurn eftir áhættufjármagni. Þar af leiðandi getur verið of
  lítið af áhættufjármagni í boði á markaðnum og fyrirtæki fá ekki fjármögnun
 þrátt fyrir að eiga verðmæt viðskiptalíkön og vaxtarmöguleika. Meginuppspretta
   markaðsbrests, sem varðar áhættufjármagnsmarkaði, sem einkum hefur áhrif á
  aðgang lítilla og meðalstórra fyrirtækja að fjármagni og sem getur réttlætt
opinbera íhlutun, tengist ófullkomnum eða misvísandi upplýsingum. Af þeim sökum
 skal útiloka áhættufjármagnskerfi í mynd fjárfestingarsjóða, sem stjórnað er í
       viðskiptalegum tilgangi, þar sem hátt hlutfall sjóðanna kemur frá
einkafjárfestum í formi einkafjármagns, sem stuðlar að áhættufjármagnsráðstöfun,
 sem miðar að hagnaði í þágu valinna fyrirtækja, frá tilkynningarskyldunni með
tilteknum skilyrðum. Þau skilyrði að stjórn fjárfestingarsjóða skuli miðast við
 viðskipti og að þær áhættufjármagnsaðgerðir, sem fylgja þeim, miði að hagnaði
   skulu ekki koma í veg fyrir að fjárfestingarsjóðir miði starfsemi sína að
tilteknum markmiðum og tilteknum markaðshlutum, s.s. fyrirtækjum sem stofnuð eru
     af kvenkyns frumkvöðlum. Þessi reglugerð skal ekki hafa áhrif á stöðu
Fjárfestingarsjóðs Evrópu og Fjárfestingarbanka Evrópu, eins og skilgreint er í
                viðmiðunarreglum Bandalagsins um áhættufjármagn.
   57) Aðstoð við rannsóknir, þróun og nýsköpun getur stuðlað að hagvexti, aukið
samkeppnishæfni og hleypt auknum krafti í atvinnulífið. Á grundvelli reynslunnar
     af beitingu reglugerðar (EB) nr. 364/2004, rammaákvæða Bandalagsins um
ríkisaðstoð til rannsókna og þróunar og rammaákvæða Bandalagsins um ríkisaðstoð
 til rannsókna, þróunar og nýsköpunar virðist, miðað við tiltæka rannsóknar- og
  þróunargetu bæði lítilla og meðalstórra fyrirtækja og stórra fyrirtækja, sem
 markaðsbrestir geti komið í veg fyrir að markaðurinn nái hámarksframleiðslu og
  leiði til óhagkvæmrar niðurstöðu. Óhagkvæm niðurstaða af þessu tagi tengist
        jákvæðum, utanaðkomandi þáttum/útbreiðslu á þekkingu, opinberum
  eignum/útbreiðslu á þekkingu og ófullkomnum og misvísandi upplýsingum svo og
              vandamálum í tengslum við samræmingu og netbilanir.
   58) Aðstoð við rannsóknir, þróun og nýsköpun, einkum í litlum og meðalstórum
  fyrirtækjum, er brýn vegna þess að einn helsti ókosturinn við skipulagsform
lítilla og meðalstórra fyrirtækja er að þeim getur reynst erfitt að fá aðgang að
tækninýjungum, tækniyfirfærslu eða mjög hæfu starfsfólki. Því skal aðstoð vegna
 aðstoðar til rannsóknar- og þróunarverkefna, aðstoð vegna hagkvæmniathugana og
 aðstoð til að standa straum af kostnaði í tengslum við hugverkarétt lítilla og
    meðalstórra fyrirtækja á sviði iðnaðar, svo og aðstoð til ungra lítilla
nýsköpunarfyrirtækja, aðstoð vegna ráðgjafarþjónustu á sviði nýsköpunar og vegna
stuðningsþjónustu í þágu nýsköpunar og aðstoð vegna láns á mjög hæfu starfsfólki
          vera undanþegin tilkynningarskyldu, með ákveðnum skilyrðum.
   59) Að því er varðar aðstoð við verkefni á sviði rannsókna og þróunar skal sá
 hluti rannsóknarverkefnisins, sem fær aðstoð að öllu leyti, falla undir flokka
grunnrannsókna, iðnaðarrannsókna eða þróunarstarfs. Ef verkefni tekur til ólíkra
       verkefna skal hvert verkefni falla undir þá flokka grunnrannsókna,
 iðnaðarrannsókna eða þróunarstarfs eða ekki undir neinn þessara flokka. Þetta
þarf ekki nauðsynlega að vera í tímaröð, þar sem byrjað er á grunnrannsóknum og
   haldið áfram til starfsemi sem er nær markaðnum. Því getur verkefni sem er
  framkvæmt á síðara stigi verkefnisins flokkast sem iðnaðarrannsóknir. Á sama
hátt er ekki útilokað að starfsemi sem fram fer á fyrra stigi verkefnisins geti
                           falið í sér þróunarstarf.
   60) Í landbúnaði skal undanþiggja tiltekna aðstoð vegna rannsókna og þróunar
ef sambærileg skilyrði og þau sem kveðið er á um í sérákvæðum, sem mælt er fyrir
  um í landbúnaði í rammaákvæðum Bandalagsins um ríkisaðstoð til rannsókna og
 þróunar, eru uppfyllt. Ef þessi sérstöku skilyrði eru ekki uppfyllt er rétt að
  kveða á um að aðstoð sé undanþegin ef hún uppfyllir skilyrðin sem sett eru í
    almennu ákvæðunum sem tengjast rannsóknum og þróun í þessari reglugerð.
    61) Aukin þjálfun og ráðning illa settra eða fatlaðra starfsmanna og bætur
  vegna aukakostnaðar vegna ráðningar illa settra eða fatlaðra starfsmanna er
  aðalmarkmiðið með efnahags- og félagsmálastefnu Bandalagsins og aðildarríkja
                                     þess.
   62) Þjálfun skilar yfirleitt jákvæðum áhrifum út í samfélagið í heild þar eð
 hún eykur fjölda hæfra starfsmanna sem kemur öðrum fyrirtækjum til góða, eykur
samkeppnishæfni atvinnugreina í Bandalaginu og gegnir mikilvægu hlutverki að því
er varðar áætlanir í atvinnumálum Bandalagsins. Þjálfun, þ.m.t. rafrænt nám, er
 einnig nauðsynleg að því er varðar uppbyggingu, öflun og útbreiðslu þekkingar,
   almenn eign sem skiptir höfuðmáli. Í ljósi þess að fyrirtæki í Bandalaginu
fjárfesta of lítið í þjálfun starfsmanna sinna, einkum ef þjálfunin er almenn og
  ávinningurinn, sem af henni leiðir, er ekki tafarlaus og áþreifanlegur fyrir
  viðkomandi fyrirtæki, getur ríkisaðstoð stuðlað að því að ráða bót á þessum
markaðsbresti. Því ber að undanskilja slíka aðstoð frá tilkynningarskyldunni með
 sérstökum skilyrðum. Í ljósi þeirra óþæginda, sem lítil og meðalstór fyrirtæki
  standa frammi fyrir og hlutfallslega auknum kostnaði, sem þau þurfa að bera,
þegar þau fjárfesta í þjálfun starfsmanna sinna, skal hlutfall þeirrar aðstoðar
 sem er undanþegin þessari reglugerð aukið að því er varðar lítil og meðalstór
fyrirtæki. Menntun í sjóflutningageiranum er sérstaks eðlis og því þarf að beita
                    sérstökum aðferðum í þeirri starfsgrein.
      63) Hægt er að gera greinarmun á almennri og sértækri þjálfun. Leyfileg
aðstoðarhlutföll skulu breytileg í samræmi við tegund þjálfunar sem er í boði og
stærð fyrirtækisins. Almenn menntun veitir hæfi sem unnt er að yfirfæra og eykur
   verulega ráðningarhæfi þess starfsmanns sem nýtur hennar. Aðstoð í þessum
  tilgangi hefur minni áhrif til röskunar á samkeppni sem þýðir að unnt er að
undanþiggja hærra hlutfall aðstoðar kröfunni um fyrirframtilkynningu. Hins vegar
 hefur sérstök menntun, sem aðallega kemur fyrirtækinu til góða, í för með sér
    meiri hættu á samkeppnisröskun svo að hlutfall aðstoðar, sem hægt er að
undanþiggja kröfunni um fyrirframtilkynningu, ætti að vera miklu lægra. Menntun
   telst einnig vera almenn í eðli sínu þegar hún tengist umhverfisstjórnun,
  nýjungum í umhverfismálum eða félagslegri ábyrgð fyrirtækja og eykur þar með
       hæfi aðstoðarþega til þess að stuðla að almennum markmiðum á sviði
                                 umhverfismála.
   64) Tilteknum flokkum illa settra eða fatlaðra starfsmanna reynist enn erfitt
   að komast inn á vinnumarkaðinn. Af þeim sökum er réttlætanlegt að opinber
 yfirvöld beiti ráðstöfunum sem hvetja fyrirtæki til að fjölga störfum, einkum
fyrir starfsmenn í þeim flokkum sem eru illa settir. Kostnaður vegna starfsmanna
er hluti venjulegs rekstrarkostnaðar allra fyrirtækja. Því er sérlega mikilvægt
     að aðstoð til illa settra eða fatlaðra starfsmanna hafi jákvæð áhrif í
atvinnumálum og hafi ekki eingöngu jákvæð áhrif á atvinnuþátttöku þessara flokka
 starfsmanna og geri ekki einungis fyrirtækjum kleift að draga úr kostnaði sem
þau annars þyrftu að bera. Því skal slík aðstoð undanþegin fyrirframtilkynningu
 ef líklegt er að hún hjálpi þessum flokkum starfsmanna við að koma aftur inn á
  vinnumarkaðinn eða, að því er varðar fatlaða starfsmenn, að koma aftur inn á
                    vinnumarkaðinn og halda þar stöðu sinni.
   65) Heimilt er að reikna aðstoð í tengslum við atvinnu fatlaðra starfsmanna í
 formi styrkja vegna launagreiðslna á grundvelli sérstakrar fötlunar viðkomandi
starfsmanns eða veita hana sem eingreiðslu, svo fremi að aðferðin leiði ekki til
 þess að aðstoðin fari yfir hámarkshlutfall aðstoðar fyrir hvern starfsmann sem
                                hlut á að máli.
    66) Rétt er að kveða á um bráðabirgðaákvæði fyrir staka aðstoð sem veitt er
áður en þessi reglugerð öðlast gildi og sem ekki hefur verið tilkynnt í bága við
      skuldbindinguna sem kveðið er á um í 3. mgr. 88. gr. sáttmálans. Með
   niðurfellingu reglugerðar (EB) nr. 1628/2006, skal heimila, að núverandi,
svæðisbundin fjárfestingarkerfi, með undanþágu, gildi áfram með þeim skilyrðum,
sem gert er ráð fyrir í þeirri reglugerð, í samræmi við aðra undirgrein 2. mgr.
                          9. gr. þeirrar reglugerðar.
    67) Í ljósi reynslu framkvæmdastjórnarinnar á þessu sviði, einkum af því að
 yfirleitt reynist nauðsynlegt að endurskoða stefnu um ríkisaðstoð, er rétt að
 takmarka gildistíma þessarar reglugerðar Ef þessi reglugerð fellur úr gildi án
  framlengingar, skulu aðstoðarkerfi, sem þegar hafa fengið undanþágu samkvæmt
      þessari reglugerð, áfram undanþegin í sex mánuði til viðbótar til að
                   aðildarríkjunum gefist tími til aðlögunar.
   68) Reglugerð (EB) nr. 70/2001, reglugerð (EB) nr. 68/2001 og reglugerð (EB)
 nr. 2204/2002 féllu úr gildi 30. júní 2008 og því ber að fella reglugerð (EB)
                            nr. 1628/2006 úr gildi,
                           SAMÞYKKT REGLUGERÐ ÞESSA:
                                  EFNISYFIRLIT
                              I. kafli Almenn ákvæði
                                 1. gr. Gildissvið
                               2. gr. Skilgreiningar
                          3. gr. Skilyrði fyrir undanþágu
                4. gr. Aðstoðarhlutfall og aðstoðarhæfur kostnaður
                              5. gr. Gagnsæi aðstoðar
                  6. gr. Viðmiðunarmörk fyrir stakar tilkynningar
                                 7. gr. Uppsöfnun
                              8. gr. Hvatningaráhrif
                                  9. gr. Gagnsæi
                                 10. gr. Eftirlit
                                11. gr. Ársskýrsla
                12. gr. Sérstök skilyrði fyrir fjárfestingaraðstoð
                 II. kafli Sérákvæði um mismunandi flokka aðstoðar
                           1. þáttur Svæðisbundin aðstoð
      13. gr. Svæðisbundin fjárfestingaraðstoð og aðstoð til eflingar atvinnu
                 14. gr. Aðstoð til nýstofnaðra lítilla fyrirtækja
    2. þáttur Fjárfestingaraðstoð og aðstoð til eflingar atvinnu í þágu lítilla
                           og meðalstórra fyrirtækja
   15. gr. Fjárfestingaraðstoð og aðstoð til eflingar atvinnu í þágu lítilla og
                             meðalstórra fyrirtækja
          3. þáttur Aðstoð vegna frumkvöðlastarfs sem er í höndum kvenna
   16. gr. Aðstoð til lítilla fyrirtækja sem konur í hópi frumkvöðla hafa nýlega
                                    stofnað
                       4. þáttur Aðstoð til umhverfisverndar
                              17. gr. Skilgreiningar
    18. gr. Fjárfestingaraðstoð sem gerir fyrirtækjum kleift að ganga lengra í
 umhverfisvernd en gert er ráð fyrir í Bandalagsstöðlum eða auka umhverfisvernd
                   ef engir Bandalagsstaðlar eru fyrir hendi
   19. gr. Aðstoð til kaupa á nýjum vöruflutningabifreiðum sem gengur lengra en
 kveðið er á um í Bandalagsstöðlum eða sem stuðlar að aukinni umhverfisvernd ef
                     engir Bandalagsstaðlar eru fyrir hendi
         20. gr. Aðstoð til aðlögunar lítilla og meðalstórra fyrirtækja að
                    Bandalagsstöðlum sem verða settir síðar
          21. gr. Umhverfisaðstoð vegna ráðstafana á sviði orkusparnaðar
      22. gr. Aðstoð á sviði umhverfisfjárfestinga vegna samvinnslu með góða
                                   orkunýtni
   23. gr. Aðstoð vegna fjárfestinga í umhverfismálum vegna aukinnar hlutdeildar
                      orku frá endurnýjanlegum orkugjöfum
                       24. gr. Aðstoð til umhverfisrannsókna
                25. gr. Aðstoð í formi lækkunar á umhverfissköttum
   5. þáttur Aðstoð vegna ráðgjafar í þágu lítilla og meðalstórra fyrirtækja og
                         þátttöku þeirra í kaupstefnum
      26. gr. Aðstoð vegna ráðgjafar í þágu lítilla og meðalstórra fyrirtækja
   27. gr. Aðstoð til lítilla og meðalstórra fyrirtækja vegna þátttöku þeirra í
                                  kaupstefnum
                     6. þáttur Aðstoð í formi áhættufjármagns
                              28. gr. Skilgreiningar
                      29. gr. Aðstoð í formi áhættufjármagns
               7. þáttur Aðstoð til rannsókna, þróunar og nýsköpunar
                              30. gr. Skilgreiningar
                 31. gr. Aðstoð til rannsóknar- og þróunarverkefna
                  32. gr. Aðstoð til tæknilegra hagkvæmniathugana
   33. gr. Aðstoð í tengslum við kostnað lítilla og meðalstórra fyrirtækja vegna
                         hugverkaréttar á sviði iðnaðar
     34. gr. Aðstoð til rannsókna og þróunar á sviði landbúnaðar og fiskveiða
                   35. gr. Aðstoð til ungra nýsköpunarfyrirtækja
     36. gr. Aðstoð til ráðgjafarþjónustu við nýsköpun og til stoðþjónustu við
                                    nýsköpun
                 37. gr. Aðstoð vegna láns á mjög hæfu starfsfólki
                          8. þáttur Aðstoð til menntunar
                              38. gr. Skilgreiningar
                           39. gr. Aðstoð til menntunar
            9. þáttur Aðstoð vegna illa settra og fatlaðra starfsmanna
    40. gr. Aðstoð vegna ráðningar illa settra starfsmanna í formi launastyrkja
     41. gr. Aðstoð vegna ráðningar fatlaðra starfsmanna í formi launastyrkja
      42. gr. Aðstoð til að vega upp á móti aukakostnaði við að hafa fatlaða
                               starfsmenn í vinnu
                               III. kafli Lokaákvæði
                               43. gr. Niðurfelling
                             44. gr. Bráðabirgðaákvæði
                         45. gr. Gildistaka og gildissvið
              I. viðauki Skilgreining á litlu og meðalstóru fyrirtæki
   II. viðauki Eyðublað fyrir veitingu samantekinna upplýsinga vegna rannsóknar-
 og þróunaraðstoðar samkvæmt tilkynningarskyldunni sem kveðið er á um í 4. mgr.
                                     9. gr.
            Eyðublað fyrir veitingu samantekinna upplýsinga vegna stórra
 fjárfestingarverkefna samkvæmt aukinni tilkynningarskyldu sem kveðið er á um í
                                 4. mgr. 9. gr.
             III. viðauki Eyðublað fyrir samantekt upplýsinga samkvæmt
          tilkynningarskyldunni sem mælt er fyrir um í 1. mgr. 9. gr.
                            I. kafli. Almenn ákvæði.
                               1. gr. Gildissvið
           1. Þessi reglugerð gildir um eftirfarandi flokka aðstoðar:
                              a) svæðisbundna aðstoð,
     b) fjárfestingar lítilla og meðalstórra fyrirtækja og aðstoð til eflingar
                                    atvinnu,
           c) aðstoð til fyrirtækja sem kvenkyns frumkvöðlar koma á fót,
                          d) aðstoð til umhverfisverndar,
     e) aðstoð vegna ráðgjafar til handa litlum og meðalstórum fyrirtækjum og
        vegna þátttöku lítilla og meðalstórra fyrirtækja í kaupstefnum,
                        f) aðstoð í formi áhættufjármagns,
                g) aðstoð á sviði rannsókna, þróunar og nýsköpunar,
                             h) aðstoð til menntunar,
               i) aðstoð vegna illa settra og fatlaðra starfsmanna.
                             2. Hún gildir ekki um:
    a) aðstoð við starfsemi sem tengist útflutningi, einkum aðstoð sem tengist
beint útflutningsmagni, stofnun og rekstri dreifingarnets eða öðrum tilfallandi
                      útgjöldum í tengslum við útflutning,
      b) aðstoð sem er skilyrt þannig að innlendar vörur séu teknar fram yfir
                               innfluttar vörur.
    3. Þessi reglugerð gildir um aðstoð í öllum greinum atvinnulífsins nema:
   a) aðstoð í þágu starfsemi á sviði fiskveiða og lagareldis, sem fellur undir
reglugerð ráðsins (EB) nr. 104/2000 (^24), að frátalinni þjálfunaraðstoð, aðstoð
 í formi áhættufjármagns, aðstoð til rannsókna, þróunar og nýsköpunar og aðstoð
                    til illa settra og fatlaðra starfsmanna,
   b) aðstoð í þágu starfsemi í frumframleiðslu landbúnaðarafurða, að frátalinni
 aðstoð til menntunar, aðstoð í formi áhættufjármagns, aðstoð á sviði rannsókna
 og þróunar, aðstoð til umhverfisverndar og aðstoð til illa settra og fatlaðra
    starfsmanna, að því marki sem þessir flokkar falla ekki undir reglugerð
                  framkvæmdastjórnarinnar (EB) nr. 1857/2006,
   c) aðstoð til starfsemi á sviði vinnslu og markaðssetningar landbúnaðarafurða
                            í eftirfarandi tilvikum:
     i. þegar fjárhæð aðstoðar er ákveðin á grundvelli verðs eða magns þeirra
 afurða sem keyptar eru af frumframleiðendum eða settar á markað af viðkomandi
                                fyrirtækjum eða
    ii. þegar aðstoðin er háð því skilyrði að hún sé að hluta til eða eingöngu
                            veitt frumframleiðendum,
     d) aðstoð í þágu kolavinnslu, að frátalinni þjálfunaraðstoð, rannsóknar-,
                þróunar- og nýsköpunaraðstoð og umhverfisaðstoð,
           e) svæðisbundin aðstoð í þágu starfsemi á sviði stáliðnaðar,
            f) svæðisbundin aðstoð í þágu starfsemi á sviði skipasmíða,
        g) svæðisbundin aðstoð í þágu starfsemi á sviði gervitrefjaiðnaðar.
    4. Reglugerð þessi gildir ekki um svæðisbundin aðstoðarkerfi sem snúa að
 sérstakri atvinnustarfsemi á framleiðslu- eða þjónustusviði. Kerfi sem miðast
    við ferðaþjónustu skulu þó ekki talin snúa að sérstökum atvinnugreinum.
     5. Þessi reglugerð gildir ekki um sérstaka aðstoð sem veitt er stórum
      fyrirtækjum, nema að því leyti sem kveðið er á um í 1. mgr. 13. gr.
             6. Þessi reglugerð gildir ekki um eftirfarandi aðstoð:
    a) aðstoðarkerfi sem útiloka ekki sérstaklega greiðslur stakrar aðstoðar í
   þágu fyrirtækis sem krafið er um endurgreiðslu, í kjölfar fyrri ákvörðunar
   framkvæmdastjórnarinnar þar sem því er lýst yfir að aðstoðin sé ólögleg og
                      ósamrýmanleg sameiginlega markaðnum,
      b) sérstaka aðstoð í þágu fyrirtækis sem krafið er um endurgreiðslu, í
  kjölfar fyrri ákvörðunar framkvæmdastjórnarinnar þar sem því er lýst yfir að
          aðstoðin sé ólögleg og ósamrýmanleg sameiginlega markaðnum,
                 c) aðstoð til fyrirtækja sem eiga í erfiðleikum.
   7. Að því er varðar c-lið 6. mgr. telst lítið og meðalstórt fyrirtæki vera
     fyrirtæki sem á í erfiðleikum ef það uppfyllir eftirfarandi skilyrði:
    a) ef fyrirtækið er félag með takmarkaðri ábyrgð þar sem meira en helmingur
af skráðu eigin fé hefur tapast og meira en fjórðungur af því fé hefur tapast á
                           undanförnum 12 mánuðum eða
     b) ef fyrirtækið, þar sem a.m.k. einhverjir félagsaðilar bera ótakmarkaða
ábyrgð á skuldum fyrirtækisins, þar sem meira en helmingur af eigin fé, samkvæmt
reikningum félagsins, hefur tapast og meira en fjórðungur af því fé hefur tapast
                          á undanförnum 12 mánuðum eða
     c) ef fyrirtækið, óháð félagsformi, uppfyllir viðmiðanir um sameiginlega
           málsmeðferð vegna greiðsluerfiðleika samkvæmt landslögum.
 Ekki er talið að lítið eða meðalstórt fyrirtæki, sem hefur starfað skemur en í
  þrjú ár, eigi samkvæmt þessari reglugerð í erfiðleikum að því er varðar það
   tímabil nema það uppfylli skilyrðin sem sett eru fram í fyrstu undirgrein
                                    c-liðar.
                             2. gr. Skilgreiningar
       Í þessari reglugerð er merking eftirfarandi hugtaka sem hér segir:
   1. aðstoð: allar ráðstafanir sem samrýmast viðmiðunum sem mælt er fyrir um
                         í 1. mgr. 87. gr. sáttmálans,
   2. aðstoðarkerfi: sérhver lagagerð, sem unnt er, án þess að grípa þurfi til
 frekari framkvæmdaráðstafana, að byggja á staka aðstoð til fyrirtækja sem eru
 skilgreind almennt og óhlutbundið með gerðinni og sérhver gerð sem unnt er að
  byggja á aðstoð, sem er ekki tengd sérstöku verkefni, til eins eða nokkurra
      fyrirtækja um ótiltekinn tíma og/eða sem nemur ótiltekinni fjárhæð,
                                 3. stök aðstoð:
                               a) sérstök aðstoð og
             b) tilkynningarskyld aðstoð á grundvelli aðstoðarkerfis,
          4. sérstök aðstoð: stök aðstoð sem ekki er veitt á grundvelli
                                aðstoðarkerfis,
    5. aðstoðarhlutfall: fjárhæðin, sem veitt er til aðstoðar, tilgreind sem
                      hlutfall af aðstoðarhæfum kostnaði,
       6. gagnsæ aðstoð: aðstoð þar sem hægt er að reikna nákvæmlega vergt
      styrkígildi fyrir fram án þess að nauðsynlegt sé að gera áhættumat,
    7. lítil og meðalstór fyrirtæki: fyrirtæki sem uppfylla viðmiðanirnar sem
                         mælt er fyrir um í I. viðauka,
    8. stór fyrirtæki: fyrirtæki sem uppfylla ekki viðmiðanirnar sem mælt er
                             fyrir um í I. viðauka,
    9. svæði sem njóta aðstoðar: svæði sem eru aðstoðarhæf fyrir svæðisbundna
 aðstoð, eins og tilgreint er á kortinu sem var samþykkt um svæðisbundna aðstoð
          fyrir viðkomandi aðildarríki fyrir tímabilið 2007 til 2013,
     10. efnislegar eignir: eignir sem tengjast landi, byggingum og stöðvum,
 vélum og búnaði með fyrirvara um 12. mgr. 17. gr. Í flutningageiranum teljast
flutningatæki og búnaður til flutninga vera aðstoðarhæfar eignir nema að því er
    varðar svæðisbundna aðstoð og að undanskildum vöruflutningum á vegum og
                              flutningum í lofti,
    11. óefnislegar eignir: eignir sem felast í yfirfærslu á tækni með öflun
       einkaleyfa, leyfa, verkþekkingar eða tækniþekkingar án einkaleyfa,
         12. stór fjárfestingarverkefni: fjárfesting í fjármunaeign með
  aðstoðarhæfum kostnaði yfir 50 milljónir evra, reiknuð á verði og gengi þess
                         dags þegar aðstoðin er veitt,
         13. fjöldi starfsmanna: fjöldi starfseininga á ári, þ.e. fjöldi
einstaklinga í fullu starfi á einu ári þar sem hlutastörf og árstíðabundin störf
                      reiknast sem brot af starfseiningu,
     14. störf sem beinlínis skapast vegna fjárfestingarverkefnis: störf er
   varða þá starfsemi sem fjárfestingin tengist, þ.m.t. störf sem verða til í
  kjölfar aukinnar nýtingar vegna afkastanna sem skapast með fjárfestingunni,
     15. launakostnaður: sú heildarfjárhæð, sem aðstoðarþega ber í reynd að
                greiða vegna viðkomandi starfs, sem felur í sér:
                            a) brúttólaun, fyrir skatt,
              b) skyldubundið framlag, t.d. almannatryggingagjöld, og
                    c) kostnaður við umönnun barna og foreldra,
    16. aðstoð vegna fjárfestinga lítilla og meðalstórra fyrirtækja og aðstoð
til eflingar atvinnu: aðstoð sem uppfyllir skilyrðin sem mælt er fyrir um í 15.
                                      gr.,
     17. fjárfestingaraðstoð: svæðisbundin fjárfestingaraðstoð og aðstoð til
eflingar atvinnu skv. 13. gr., aðstoð vegna fjárfestinga lítilla og meðalstórra
      fyrirtækja og aðstoð til að efla atvinnu og fjárfestingaraðstoð til
                     umhverfisverndar skv. 18. til 23. gr.,
                 18. illa settur starfsmaður: einstaklingur sem:
     a) hefur ekki gegnt reglubundnu, launuðu starfi næstliðna sex mánuði eða
   b) hefur ekki lokið námi á framhaldsskólastigi eða starfsmenntun (3. flokki í
                      alþjóðlegu menntunarflokkuninni) eða
                            c) er yfir 50 ára aldri eða
    d) býr einn sem fullorðinn einstaklingur með einn eða fleiri á framfæri eða
     e) vinnur í geira eða atvinnugrein í aðildarríki þar sem kynjamisvægi er
a.m.k. 25% meira en meðaltal kynjamisvægis allra atvinnugreina í því aðildarríki
                og tilheyrir þeim kynjahópi sem færri eru í eða
          f) er í þjóðernisminnihluta í aðildarríki og þarfnast aukinnar
tungumálakunnáttu, starfsþjálfunar eða starfsreynslu til að bæta möguleika sína
                             á að fá stöðuga vinnu,
       19. verulega illa settur starfsmaður: einstaklingur sem hefur verið
                        atvinnulaus lengur en 24 mánuði,
                  20. fatlaður starfsmaður: einstaklingur sem:
              a) er viðurkennt að sé fatlaður samkvæmt landslögum eða
    b) er viðurkennt að sé skertur af völdum líkamlegra, geðrænna eða sálrænna
                                  erfiðleika,
    21. vernduð vinna: starf í fyrirtæki þar sem a.m.k. helmingur starfsmanna
                                  er fatlaður,
                             22. landbúnaðarafurðir:
     a) vörurnar sem eru tilgreindar í I. viðauka sáttmálans, þó ekki afurðir
      fiskveiða og lagareldis sem falla undir reglugerð (EB) nr. 104/2000,
    b) vörur sem falla undir kóðana 4502, 4503 og 4504 (korkvörur) í sameinuðu
                               tollnafnaskránni,
          c) vörur sem ætlað er að líkja eftir eða koma í stað mjólkur og
 mjólkurafurða, eins og um getur í reglugerð ráðsins (EB) nr. 1234/2007 (^25),
    23. vinnsla landbúnaðarafurða: öll starfsemi er varðar landbúnaðarafurðir
ef afrakstur hennar er afurð sem einnig er landbúnaðarafurð, þó ekki starfsemi á
  bújörðum sem er nauðsynleg við undirbúning dýra- eða plöntuafurða til fyrstu
                                     sölu,
    24. markaðssetning landbúnaðarafurða: að geyma eða sýna með það í huga að
selja, bjóða til sölu, afhenda eða einhver önnur aðferð til að markaðssetja, þó
  ekki fyrsta sala frumframleiðanda til endurseljenda eða vinnsluaðila og öll
     starfsemi sem felst í að undirbúa afurð fyrir slíka fyrstu sölu; sala
  frumframleiðanda til neytenda skal teljast markaðssetning ef hún fer fram á
                 sérstökum stað sem notaður er í þeim tilgangi,
    25. ferðaþjónusta: eftirfarandi starfsemi, samanber atvinnugreinaflokkun
                       Evrópubandalaganna, endurskoðun 2:
           a) Atvinnugreinaflokkun Evrópubandalaganna 55: gistiaðstaða,
   b) Atvinnugreinaflokkun Evrópubandalaganna 56: starfsemi tengd veitingasölu,
         c) Atvinnugreinaflokkun Evrópubandalaganna 79: ferðaskrifstofur,
                 ferðaskipuleggjendur og önnur bókunarþjónusta,
     d) Atvinnugreinaflokkun Evrópubandalaganna 90: starfsemi á sviði skapandi
                              lista og skemmtunar,
      e) Atvinnugreinaflokkun Evrópubandalaganna 91: starfsemi safna og önnur
                              menningarstarfsemi,
     f) Atvinnugreinaflokkun Evrópubandalaganna 93: starfsemi á sviði íþrótta,
                            skemmtunar og tómstunda,
    26. fyrirframgreiðsla sem ber að endurgreiða: lán vegna verkefnis sem er
greitt í einni eða fleiri afborgunum og skilyrði fyrir endurgreiðslu miðast við
          niðurstöðu rannsóknar-, þróunar- og nýsköpunarverkefnisins,
       27. áhættufjármagn: fjármögnun með hlutafé og ígildi hlutafjár til
  fyrirtækja á fyrstu vaxtarstigum (frumstigi, upphafsstigi og útþenslustigi)
      28. fyrirtæki sem konur í hópi frumkvöðla hafa nýlega stofnað: lítið
                 fyrirtæki sem uppfyllir eftirfarandi skilyrði:
       a) ein kona eða fleiri eiga a.m.k. 51% af eigin fé viðkomandi lítils
      fyrirtækis eða eru skráðir eigendur viðkomandi lítils fyrirtækis og
                    b) kona fer með stjórn litla fyrirtækisins,
   29. stáliðnaður: starfssvið sem felur í sér framleiðslu á einni eða fleiri
                             af eftirfarandi vörum:
                           a) steypujárn og járnblendi:
    steypujárn fyrir framleiðslu á stáli, steypa og annað steypujárn, spegiljárn
            og kolefnisríkt járnmangan, að frátöldu öðru járnblendi,
       b) hrávörur og hálfunnar vörur úr járni eða venjulegu eða eðalstáli:
     fljótandi steypustál, ýmist í hleifum eða ekki, þ.m.t. hleifar til smíða á
hálfunnum vörum: blokkir, hellur og plötur; þynnur og blikkrenningar, heitvalsað
 plötuefni í rúllum, að undanskilinni framleiðslu á fljótandi stáli til smíða í
                       litlum og meðalstórum málmsteypum;
           c) heitfágaðar vörur úr járni, venjulegu stáli eða eðalstáli:
     teinar, brautarbitar, tengispangir, undirstöðuplötur, efnismiklir prófílar
 80 mm og þar yfir, þilstál, teinar og prófílar undir 80 mm og flatjárn sem er
  undir 150 mm, stálstangir, stálrör og stálprófílar, heitvölsuð bönd og ræmur
(þ.m.t. húðað og óhúðað), heitvalsaðar þynnur (húðaðar eða ekki), 3 mm plötur og
 þynnur og þar yfir, breitt flatjárn 150 mm og þar yfir, að undanskildum vír og
                vörum unnum úr vír, glansstangir og steypujárn,
                              d) kaldvalsaðar vörur:
     blikkplötur, blýblandaðar plötur, svart stál, galvanhúðaðar þynnur, aðrar
   húðaðar þynnur, kaldvalsaðar þynnur, spenna- og rafalablikk, kaldvalsaðar
                        plötur, í vafningum eða sléttar,
                                      e) rör:
           saumlaus stálrör, soðin stálrör meira en 406,4 mm að þvermáli,
                             30. gervitrefjaiðnaður:
      a) þrýstimótun á almennri gerð þráðar og garns úr pólýester, akrýli eða
                      pólýprópýleni, óháð notkun þess, eða
     b) fjölliðun (þ.m.t. fjölliðuþéttun) þegar hún er samþætt þrýstimótun með
                 tilliti til þess vélbúnaðar sem er notaður eða
     c) hvers konar stoðvinnsla samhliða framleiðslubúnaði til þrýstimótunar á
þræði á vegum væntanlegs aðstoðarþega eða annars fyrirtækis í sömu samstæðu, sem
  er yfirleitt, þegar um er að ræða þá tilteknu starfsemi, samþætt þess háttar
      framleiðsluaðstöðu með tilliti til vélbúnaðarins sem er notaður til
                                framleiðslunnar.
                        3. gr. Skilyrði fyrir undanþágu
 1. Aðstoðarkerfi, sem uppfylla öll skilyrði I. kafla þessarar reglugerðar, sem
    og viðeigandi ákvæði í II. kafla hennar, teljast samrýmast sameiginlega
   markaðnum í skilningi 3. mgr. 87. gr. sáttmálans og skulu vera undanþegin
 tilkynningarskyldunni í 3. mgr. 88. gr. sáttmálans að því tilskildu að sérhver
  stök aðstoð sem veitt er samkvæmt slíku kerfi uppfylli öll skilyrði þessarar
  reglugerðar og að kerfinu fylgi skýr tilvísun í þessa reglugerð þar sem fram
    kemur titill hennar og tilvísun til birtingar hennar í Stjórnartíðindum
                               Evrópusambandsins.
   2. Stök aðstoð, sem er veitt samkvæmt kerfi, sem um getur í 1. mgr., telst
samrýmast sameiginlega markaðnum í skilningi 3. mgr. 87. gr. sáttmálans og skal
   vera undanþegin tilkynningarskyldunni í 3. mgr. 88. gr. sáttmálans að því
    tilskildu að hún uppfylli skilyrði I. kafla þessarar reglugerðar, sem og
viðeigandi ákvæði II. kafla þessarar reglugerðar og að ráðstöfun um staka aðstoð
 fylgi skýr tilvísun í viðeigandi ákvæði þessarar reglugerðar þar sem fram koma
viðeigandi ákvæði, titill þessarar reglugerðar og tilvísun til birtingar hennar
                     í Stjórnartíðindum Evrópusambandsins.
3. Sérstök aðstoð, sem uppfyllir öll skilyrði I. kafla þessarar reglugerðar, sem
og viðeigandi ákvæði í II. kafla hennar, telst samrýmast sameiginlega markaðnum
         í skilningi 3. mgr. 87. gr. sáttmálans og skal vera undanþegin
 tilkynningarskyldunni í 3. mgr. 88. gr. sáttmálans að því tilskildu að slíkri
   aðstoð fylgi skýr tilvísun í þessa reglugerð þar sem fram koma viðeigandi
     ákvæði, titill þessarar reglugerðar og tilvísun til birtingar hennar í
                      Stjórnartíðindum Evrópusambandsins.
               4. gr. Aðstoðarhlutfall og aðstoðarhæfur kostnaður
 1. Við útreikning á aðstoðarhlutfalli skulu allar tölur, sem eru notaðar, vera
 án nokkurs frádráttar vegna skatta eða annarra álagna. Þegar aðstoð er veitt í
   öðru formi en sem styrkur skal fjárhæðin, sem er veitt til aðstoðarinnar,
 jafngilda aðstoð í formi styrks. Aðstoð, sem er greidd með nokkrum afborgunum,
 skal afvöxtuð til sama virðis og hún var í þegar hún er veitt. Vextirnir, sem
 nota skal við afvöxtunarreikning, skulu vera gildandi viðmiðunarvextir á þeim
                          tíma sem aðstoðin er veitt.
 2. Í þeim tilvikum sem veitt aðstoð felst í undanþágu frá skatti eða lækkun á
      sköttum, sem á að greiða síðar, með fyrirvara um að virt sé tiltekið
 aðstoðarhlutfall, sem er skilgreint með vergu styrkígildi, kemur til afvöxtun
  hlutagreiðslna aðstoðar á grundvelli viðmiðunarvaxta sem eru í gildi á þeim
           mismunandi tímum þegar skattahagræði kemur til framkvæmda.
3. Aðstoðarhæfur kostnaður skal vera studdur skriflegum sönnunargögnum sem skulu
                             gagnsæ og sundurliðuð.
                            5. gr. Gagnsæi aðstoðar
              1. Reglugerð þessi gildir aðeins um gagnsæja aðstoð.
          Einkum teljast eftirfarandi flokkar aðstoðar vera gagnsæir:
                 a) aðstoð sem felst í styrkjum og vaxtastyrkjum,
       b) aðstoð í formi lána þegar vergt styrkígildi hefur verið reiknað á
           grundvelli gildandi viðmiðunarvaxta þegar aðstoð er veitt,
                         c) aðstoð í formi ábyrgðarkerfa:
       i. ef framkvæmdastjórnin hefur samþykkt aðferðina við að reikna vergt
styrkígildi, í kjölfar tilkynningar um aðferðina innan ramma beitingar þessarar
  reglugerðar eða reglugerðar (EB) nr. 1628/2006, og samþykkta aðferðin varðar
      beint þá tegund ábyrgðar og viðskipta sem liggja til grundvallar eða
       ii. ef aðstoðarþegi er lítið eða meðalstórt fyrirtæki og þegar vergt
styrkígildi hefur verið reiknað á grundvelli lágmarks öryggisgjalds sem mælt er
   fyrir um í tilkynningu framkvæmdastjórnarinnar um beitingu 87. og 88. gr.
              EB-sáttmálans gagnvart ríkisaðstoð í formi ábyrgða,
    d) aðstoð sem felst í skattaráðstöfunum ef ráðstöfunin kveður á um þak sem
             tryggir að ekki sé farið yfir gildandi viðmiðunarmörk.
          2. Eftirfarandi flokkar aðstoðar teljast ekki vera gagnsæir:
   a) aðstoð sem felst í fjármagnsinnspýtingu með fyrirvara um sérstök ákvæði um
                                áhættufjármagn,
      b) aðstoð sem felst í ráðstöfunum er varða áhættufjármagn að frátalinni
                     aðstoð sem uppfyllir skilyrði 29. gr.
   3. Aðstoð í formi fyrirframgreiðslna, sem ber að endurgreiða, getur aðeins
 talist vera gagnsæ aðstoð ef heildarfjárhæð fyrirframgreiðslunnar, sem ber að
 endurgreiða, fer ekki yfir gildandi mörk samkvæmt þessari reglugerð. Ef mörkin
      eru tilgreind með tilliti til aðstoðarhlutfalls skal heildarfjárhæð
    fyrirframgreiðslunnar, sem ber að endurgreiða, tilgreind sem hlutfall af
       aðstoðarhæfum kostnaði, ekki fara yfir gildandi aðstoðarhlutfall.
                6. gr. Viðmiðunarmörk fyrir stakar tilkynningar
1. Þessi reglugerð gildir ekki um staka aðstoð af neinu tagi, hvort sem um er að
ræða sérstaka aðstoð á grundvelli aðstoðarkerfis, þar sem vergt styrkígildi fer
                       yfir eftirfarandi viðmiðunarmörk:
      a) fjárfestingaraðstoð og aðstoð til eflingar atvinnu í þágu lítilla og
   meðalstórra fyrirtækja: 7,5 milljónir evra fyrir hvert fyrirtæki og hvert
                             fjárfestingarverkefni,
    b) fjárfestingaraðstoð til umhverfisverndar: 7,5 milljónir evra fyrir hvert
                   fyrirtæki og hvert fjárfestingarverkefni,
       c) aðstoð vegna ráðgjafar í þágu lítilla og meðalstórra fyrirtækja: 2
            milljónir evra fyrir hvert fyrirtæki og hvert verkefni,
      d) aðstoð til lítilla og meðalstórra fyrirtækja vegna þátttöku þeirra í
     kaupstefnum: 2 milljónir evra fyrir hvert fyrirtæki og hvert verkefni,
        e) aðstoð til rannsóknar- og þróunarverkefna og hagkvæmniathuganir:
   i. ef verkefnið byggist fyrst og fremst á grunnrannsóknum, 20 milljónir evra
        fyrir hvert fyrirtæki og hvert verkefni/hverja hagkvæmniathugun,
     ii. ef verkefnið er fyrst og fremst iðnaðarrannsóknir, 10 milljónir evra
        fyrir hvert fyrirtæki og hvert verkefni/hverja hagkvæmniathugun,
    iii. fyrir öll önnur verkefni, 7,5 milljónir evra fyrir hvert fyrirtæki og
                    hvert verkefni/hverja hagkvæmniathugun,
   iv. ef verkefnið er Evreka-verkefni, tvöföld fjárhæðin sem mælt er fyrir um í
                              i., ii. og iii. lið.
    f) aðstoð vegna kostnaðar lítilla og meðalstórra fyrirtækja í tengslum við
 hugverkarétt á sviði iðnaðar: 5 milljónir evra fyrir hvert fyrirtæki og hvert
                                   verkefni,
     g) aðstoð til menntunar: 2 milljónir evra fyrir hvert menntunarverkefni,
     h) aðstoð vegna ráðningar illa settra starfsmanna: 5 milljónir evra fyrir
                             hvert fyrirtæki á ári,
      i) aðstoð vegna atvinnu fatlaðra starfsmanna í formi launakostnaðar: 10
                  milljónir evra fyrir hvert fyrirtæki á ári,
      j) aðstoð til að vega á móti viðbótarkostnaði vegna ráðningar fatlaðra
          starfsmanna: 10 milljónir evra fyrir hvert fyrirtæki á ári.
Til að ákvarða viðeigandi viðmiðunarmörk sem gilda um aðstoð til rannsóknar- og
þróunarverkefna og hagkvæmniathuganir samkvæmt e-lið, telst verkefni vera fyrst
 og fremst grunnrannsóknir eða fyrst og fremst iðnaðarrannsóknir ef meira en
  50% aðstoðarhæfs kostnaðar sem stofnað er til vegna starfsemi sem tilheyrir
flokknum grunnrannsóknir eða iðnaðarrannsóknir. Í tilvikum þar sem ekki er hægt
    að ákvarða ráðandi eiginleika verkefnisins gilda lægri viðmiðunarmörkin.
  2. Svæðisbundin aðstoð, sem er veitt til stórra fjárfestingarverkefna, skal
 tilkynnt framkvæmdastjórninni ef heildarfjárhæð allrar aðstoðarinnar fer yfir
75% af hámarksfjárhæð aðstoðar sem fjárfesting, með aðstoðarhæfum kostnaði, sem
 nemur 100 milljónum evra, getur hlotið, ef miðað er við stöðluð viðmiðunarmörk
     aðstoðar sem eru í gildi fyrir stór fyrirtæki á samþykkta kortinu yfir
            svæðisbundna aðstoð á þeim degi er veita skal aðstoðina.
                                7. gr. Uppsöfnun
 1. Við ákvörðun á því hvort viðmiðunarmörk aðstoðar, sem mælt er fyrir um í 6.
  gr., og hámarkshlutfall aðstoðar, sem mælt er fyrir um í II. kafla, séu virt
    skal tekið mið af heildarfjárhæð opinbers stuðnings við starfsemina eða
 verkefnið sem nýtur aðstoðar, óháð því hvort stuðningurinn er fjármagnaður af
   staðbundnu, svæðisbundnu, landsbundnu framlagi eða af sjóðum Bandalagsins.
2. Aðstoð, sem er undanþegin samkvæmt þessari reglugerð, má bætast við alla aðra
         aðstoð, sem er undanþegin þessari reglugerð, svo fremi þessar
   aðstoðarráðstafanir varði annan aðstoðarhæfan kostnað sem tilgreindur er.
  3. Aðstoð, sem er undanþegin samkvæmt þessari reglugerð, má ekki bætast við
   neina aðra aðstoð sem er undanþegin þessari reglugerð eða minni háttar (de
   minimis) aðstoð, sem uppfyllir skilyrðin sem mælt er fyrir um í reglugerð
   framkvæmdastjórnarinnar (EB) nr. 1998/2006 (^26), eða við aðra fjármögnun
Bandalagsins í tengslum við sama aðstoðarhæfa kostnað, sem að hluta til eða öllu
 leyti skarast, ef slík uppsöfnun leiðir til þess að aðstoðarhlutfall fer yfir
hæsta aðstoðarhlutfall eða gildandi fjárhæð aðstoðar samkvæmt þessari reglugerð.
     4. Með fyrirvara um 3. mgr. er heimilt að bæta aðstoð í þágu fatlaðra
    starfsmanna, eins og kveðið er á um í 41. og 42. gr., við aðstoð, sem er
    undanþegin samkvæmt þessari reglugerð, í tengslum við sama aðstoðarhæfa
    kostnaðinn sem er yfir hæstu gildandi viðmiðunarmörkum samkvæmt þessari
      reglugerð, að því tilskildu að slík uppsöfnun leiði ekki til þess að
   aðstoðarhlutfallið fari yfir 100% af viðkomandi kostnaði á tímabilinu sem
                      hlutaðeigandi starfsmenn eru ráðnir.
 5. Að því er varðar uppsöfnun aðstoðarráðstafana, sem eru undanþegnar samkvæmt
        þessari reglugerð, með skilgreinanlegan aðstoðarhæfan kostnað og
 aðstoðarráðstafana, sem eru undanþegnar samkvæmt þessari reglugerð og eru ekki
           með skilgreinanlegan kostnað, gilda eftirfarandi skilyrði:
   a) ef markfyrirtæki hefur fengið fjármagn samkvæmt ráðstöfun um áhættufé skv.
  29. gr. og sækir síðan, á fyrstu þremur árunum eftir fyrstu fjárfestingu með
    áhættufjármagni, um aðstoð innan gildissviðs þessarar reglugerðar skulu
  viðeigandi viðmiðunarmörk aðstoðar, eða aðstoðarhæf hámarksfjárhæð samkvæmt
þessari reglugerð, skerðast um 50% almennt og um 20% fyrir markfyrirtæki sem eru
 á svæðum sem njóta aðstoðar. Skerðingin skal ekki vera hærri en heildarfjárhæð
    áhættufjármagnsins sem fæst. Þessi lækkun gildir ekki um aðstoð á sviði
    rannsóknar, þróunar og nýsköpunar sem er undanþegið skv. 31. til 37. gr.
   b) á fyrstu þremur árunum eftir að aðstoð til ungra nýsköpunarfyrirtækja var
veitt er óheimilt að bæta við annarri aðstoð sem undanþegin er samkvæmt þessari
 reglugerð, nema um sé að ræða aðstoð sem er undanþegin skv. 29. gr. og aðstoð
                     sem er undanþegin skv. 31. til 37. gr.
                             8. gr. Hvatningaráhrif
 1. Einungis aðstoð sem hefur hvatningaráhrif er undanþegin þessari reglugerð.
2. Aðstoð, sem veitt er litlum og meðalstórum fyrirtækjum og fellur undir þessa
reglugerð, telst hafa hvatningaráhrif ef aðstoðarþegi hefur lagt fram umsókn til
 viðkomandi aðildarríkis um aðstoð áður en vinna við verkefnið eða starfsemina
                                     hefst.
  3. Aðstoð, sem er veitt stórum fyrirtækjum og fellur undir þessar reglugerð,
  telst hafa hvetjandi áhrif ef, auk þess að fullnægja skilyrðinu, sem mælt er
 fyrir um í 2. mgr., aðildarríkið hefur gengið úr skugga um, áður en viðkomandi
 stök aðstoð er veitt, að skjölin, sem aðstoðarþegi gengur frá, sýni fram á að
             ein eða fleiri eftirfarandi viðmiðana séu uppfylltar:
        a) veruleg stækkun verkefnisins eða starfseminnar sem rekja má til
                                 aðstoðarinnar,
   b) veruleg aukning á umfangi verkefnisins eða starfseminnar sem rekja má til
                                 aðstoðarinnar,
   c) veruleg hækkun heildarfjárhæðar sem aðstoðarþegi ver til verkefnisins eða
                  starfseminnar og rekja má til aðstoðarinnar,
    d) veruleg aukning á hraða við að ljúka verkefninu eða starfseminni sem um
                                     ræðir,
   e) að því er varðar svæðisbundna fjárfestingaraðstoð, sem um getur í 13. gr.,
að verkefni hefði ekki verið hrundið í framkvæmd sem slíku á hinu styrkta svæði
                           sem um ræðir, án aðstoðar.
        4. Skilyrðin, sem mælt er fyrir um í 2. og 3. gr. gilda ekki um
            skattaráðstafanir ef eftirfarandi skilyrði eru uppfyllt:
      a) skattaráðstafanirnar kveða á um lagalegan rétt til aðstoðar samkvæmt
    hlutlægum viðmiðunum og án frekari íhlutana af hálfu aðildarríkisins og
      b) skattaráðstöfunin var samþykkt áður en hafist var handa við styrkta
verkefnið eða starfsemina; þetta skilyrði á ekki við ef um er að ræða skattkerfi
                               sem framhald er á.
5. Að því er varðar aðstoð til að bæta viðbótarkostnað vegna ráðningar fatlaðra
starfsmanna, eins og um getur í 42. gr., skulu skilyrðin sem mælt er fyrir um í
  2. og 3. mgr. þessarar greinar teljast uppfyllt ef skilyrðunum, sem mælt er
                    fyrir um í 2. mgr. 42. gr., er fullnægt.
Að því er varðar aðstoð vegna ráðningar illa settra starfsmanna í formi styrkja
 vegna launagreiðslna og aðstoð vegna ráðningar á fötluðum starfsmönnum í formi
styrkja vegna launagreiðslna, eins og um getur í 40. og 41. gr. skulu skilyrðin,
  sem mælt er fyrir um í 2. og. 3. mgr. þessarar greinar, teljast uppfyllt ef
   aðstoðin leiðir til hreinnar fjölgunar í ráðningu illa settra eða fatlaðra
                                  starfsmanna.
Að því er varðar aðstoð í formi lækkunar á umhverfissköttum, eins og um getur í
25. gr., telst skilyrðunum, sem mælt er um í 2., 3. og 4. mgr. þessarar greinar
                                   fullnægt.
  Að því er varðar aðstoð í formi áhættufjármagns, eins og um getur í 29. gr.,
telst skilyrðunum, sem mælt er um í 2., 3. og 4. mgr. þessarar greinar fullnægt.
6. Sé skilyrðunum í 2. og 3. mgr. ekki fullnægt, fellur öll aðstoðarráðstöfunin
                   utan undanþágu samkvæmt þessari reglugerð.
                                 9. gr. Gagnsæi
1. Innan 20 virkra daga frá gildistöku aðstoðarkerfis eða úthlutunar sérstakrar
aðstoðar, sem hefur verið undanþegin samkvæmt þessari reglugerð, skal viðkomandi
  aðildarríki senda framkvæmdastjórninni samantekt upplýsinga sem varða slíka
       aðstoðarráðstöfun. Þetta yfirlit ber að veita á rafrænu formi, um
upplýsingatæknihugbúnað framkvæmdastjórnarinnar og vera á því formi sem mælt er
                            fyrir um í III. viðauka.
        Framkvæmdastjórnin skal án tafar staðfesta viðtöku á yfirlitinu.
     Framkvæmdastjórnin skal birta samantekt upplýsinga í Stjórnartíðindum
            Evrópusambandsins og á vefsetri framkvæmdastjórnarinnar.
 2. Við gildistöku aðstoðarkerfis eða úthlutunar sérstakrar aðstoðar, sem hefur
verið undanþegin samkvæmt þessari reglugerð, skal viðkomandi aðildarríki birta á
 Netinu heildartexta slíkrar aðstoðarráðstöfunar. Þegar um aðstoðarkerfi er að
ræða skal sá texti kveða á um skilyrðin sem mælt er fyrir um í landslögum og sem
   tryggja að farið sé að viðeigandi ákvæðum þessarar reglugerðar. Viðkomandi
  aðildarríki skulu sjá til þess að óstyttur texti aðstoðarráðstöfunarinnar sé
   aðgengilegur á Netinu svo fremi viðkomandi aðstoðarráðstöfun sé í gildi. Í
samanteknu upplýsingunum frá viðkomandi aðildarríki skv. 1. mgr. skal tilgreina
      veffang sem leiðir beint í óstyttan texta aðstoðarráðstöfunarinnar.
3. Þegar stök aðstoð er veitt, sem er undanþegin samkvæmt þessari reglugerð, að
 undanskilinni aðstoð, sem er í formi skattaráðstafana, skal gerðin um veitingu
 aðstoðarinnar hafa að geyma skýra tilvísun í sérákvæðin í II. kafla, sem þessi
gerð varðar, í landslög, sem tryggja að farið sé að viðeigandi ákvæðum þessarar
         reglugerðar, og í veffangið, sem leiðir beint í óstyttan texta
                           aðstoðarráðstöfunarinnar.
  4. Með fyrirvara um 1., 2. og 3. mgr. skal í hvert sinn þegar stök aðstoð er
     veitt á grundvelli fyrirliggjandi aðstoðarkerfis vegna rannsóknar- og
þróunarverkefna, sem fjallað er um í 31. gr., og stakrar aðstoðar, sem fer yfir
 3 milljónir evra, og í hvert sinn, þegar stök svæðisbundin fjárfestingaraðstoð
 er veitt á grundvelli stórra fjárfestingarverkefna, sem ekki þarf að tilkynna
sérstaklega skv. 6. gr., skulu aðildarríkin veita framkvæmdastjórninni umbeðnar,
samanteknar upplýsingar rafrænt, á stöðluðu eyðublaði, eins og mælt er fyrir um
í II. viðauka, um viðurkenndan upplýsingatæknihugbúnað framkvæmdastjórnarinnar,
   innan 20 virkra daga frá þeim degi sem lögbært yfirvald veitir aðstoðina.
                                10. gr. Eftirlit
 1. Framkvæmdastjórnin skal hafa reglulegt eftirlit með aðstoðarráðstöfunum sem
                   henni hefur verið tilkynnt um skv. 9. gr.
     2. Aðildarríkin skulu halda nákvæmar skrár yfir alla staka aðstoð eða
aðstoðarkerfi sem er undanþegið samkvæmt þessari reglugerð. Í slíkum skrám skulu
koma fram allar nauðsynlegar upplýsingar til staðfestingar því að skilyrði fyrir
  undanþágu séu uppfyllt, eins og mælt er fyrir um í þessari reglugerð, þ.m.t.
 upplýsingar um stöðu fyrirtækisins, ef réttur þess til aðstoðar eða hækkunar á
framlögum er háður stöðu þess sem lítils eða meðalstórs fyrirtækis, upplýsingar
  um hvatningaráhrif aðstoðarinnar og upplýsingar, sem gera kleift að ákvarða
 nákvæmlega fjárhæð aðstoðarhæfs kostnaðar með beitingu þessarar reglugerðar í
                                     huga.
 Halda skal skrár varðandi staka aðstoð í 10 ár frá þeim degi sem hún er veitt.
   Halda skal skrár varðandi aðstoðarkerfi í 10 ár frá þeim degi sem síðasta
                    aðstoðin var veitt samkvæmt slíku kerfi.
    3. Viðkomandi aðildarríki skal láta framkvæmdastjórninni í té, samkvæmt
 skriflegri beiðni og innan 20 virkra daga eða lengri tíma sem er tilgreindur í
 beiðninni, allar upplýsingar sem framkvæmdastjórnin telur nauðsynlegar til að
                hafa eftirlit með beitingu þessarar reglugerðar.
   Láti hlutaðeigandi aðildarríki umbeðnar upplýsingar ekki í té innan þeirra
tímamarka sem framkvæmdastjórnin hefur mælt fyrir um eða tímamarka, sem almennt
         samkomulag er um, eða láti ófullnægjandi upplýsingar í té skal
 framkvæmdastjórnin senda áminningu þar sem nýr frestur er veittur til þess að
leggja þær fram. Ef viðkomandi aðildarríki lætur ekki í té umbeðnar upplýsingar
þrátt fyrir slíka áminningu er framkvæmdastjórninni heimilt, eftir að hafa veitt
  viðkomandi aðildarríki tækifæri til að koma sjónarmiðum sínum á framfæri, að
    taka ákvörðun þess efnis að tilkynna skuli framkvæmdastjórninni um allar
     aðstoðarráðstafanir, sem þessi reglugerð gildir um, eða hluta þeirra í
     framtíðinni til framkvæmdastjórnarinnar í samræmi við 3. mgr. 88. gr.
                                  sáttmálans.
                               11. gr. Ársskýrsla
Aðildarríkin skulu leggja skýrslu fyrir framkvæmdastjórnina um beitingu þessarar
reglugerðar fyrir hvert heilt almanaksár, eða hluta af því, sem þessi reglugerð
  gildir fyrir, á rafrænu formi sem mælt er fyrir um í III. kafla reglugerðar
 framkvæmdastjórnarinnar (EB) nr. 794/2004 (^27). Veffangið, sem leiðir beint í
     óstyttan texta aðstoðarráðstöfunarinnar, skal einnig fellt inn í slíka
                                  ársskýrslu.
               12. gr. Sérstök skilyrði fyrir fjárfestingaraðstoð
   1. Til að fjárfesting geti talist vera aðstoðarhæfur kostnaður í skilningi
          þessarar reglugerðar skal fjárfesting felast í eftirfarandi:
   a) fjárfestingu í efnislegum og/eða óefnislegum eignum, sem tengjast stofnun
nýrrar starfsstöðvar, stækkun starfsstöðvar, sem fyrir er, aukinni fjölbreytni í
 framleiðslu starfsstöðvar á nýjum vörum til viðbótar eða grundvallarbreyting í
            heildarframleiðsluferli starfsstöðvar, sem fyrir er, eða
          b) yfirtöku fjármunaeigna, sem tengjast starfsstöðinni beint ef
starfsstöðinni hefur verið lokað, eða hefði verið lokað ef hún hefði ekki verið
 keypt og óháður fjárfestir kaupir eignirnar. Ef um er að ræða lítið fyrirtæki,
   sem fjölskylda upphaflegs eiganda eða eigenda rekur áfram eða fyrrverandi
 starfsmenn, skal víkja frá skilyrðinu um að óháður fjárfestir kaupi eignirnar.
    Yfirtaka á hlutum í fyrirtækinu ein og sér telst ekki vera fjárfesting.
    2. Til þess að óefnislegar eignir teljist vera aðstoðarhæfur kostnaður í
 skilningi þessarar reglugerðar verða þær að fullnægja eftirfarandi skilyrðum.
     a) aðeins fyrirtækið, sem þiggur aðstoðina, má nota þær. Að því er varðar
 svæðisbundna aðstoð má aðeins nota þær í starfsstöðinni sem þiggur aðstoðina.
                 b) þær verða að teljast til afskrifanlegra eigna,
   c) þriðju aðilar verða að kaupa þær við markaðsaðstæður, án þess að kaupandi
sé í aðstöðu til að hafa áhrif, í skilningi 3. gr. reglugerðar ráðsins (EB) nr.
                   139/2004 (^28), á seljanda eða öfugt, eða
   d) ef um er að ræða fjárfestingaraðstoð til lítilla og meðalstórra fyrirtækja
     verða þær að vera innifaldar í eignum fyrirtækisins, ef um er að ræða
   svæðisbundna fjárfestingaraðstoð, og vera áfram í starfsstöðinni, sem fær
 svæðisbundna styrkinn, í a.m.k. fimm ár eða þrjú ár ef um er að ræða lítil og
                              meðalstór fyrirtæki.
 3. Til þess að atvinna sem skapast beint með fjárfestingarverkefni geti talist
aðstoðarhæfur kostnaður í skilningi þessarar reglugerðar verður hún að fullnægja
                            eftirfarandi skilyrðum:
     a) atvinna skal skapast innan þriggja ára frá því að fjárfestingu lýkur,
   b) fjárfestingarverkefnið skal leiða til hreinnar aukningar í fjölda starfa í
      viðkomandi starfsstöð borið saman við meðaltal síðustu 12 mánaða og
    c) að starfinu, sem verður til, sé haldið í a.m.k. fimm ár ef um er að ræða
    stórt fyrirtæki og a.m.k. þrjú ár ef um er að ræða lítið eða meðalstórt
                                   fyrirtæki.

              II. kafli. Sérákvæði um mismunandi flokka aðstoðar.
                         1. þáttur. Svæðisbundin aðstoð
    13. gr. Svæðisbundin fjárfestingaraðstoð og aðstoð til eflingar atvinnu
    1. Svæðisbundin fjárfestingaraðstoð og aðstoð til eflingar atvinnu telst
samrýmast sameiginlega markaðnum í skilningi 3. mgr. 87. gr. sáttmálans og skal
   vera undanþegin tilkynningarskyldunni í 3. mgr. 88. gr. sáttmálans, að því
   tilskildu að hún uppfylli skilyrðin sem mælt er fyrir um í þessari grein.
 Sérstök aðstoð, sem einungis er notuð til viðbótar veittri aðstoð á grundvelli
 svæðisbundinna fjárfestingar- og atvinnuaðstoðarkerfa og er ekki meira en 50%
     heildaraðstoðar sem veita skal til fjárfestingarinnar, samrýmist hinum
    sameiginlega markaði í skilningi 3. mgr. 87. gr. sáttmálans og skal vera
undanþegin tilkynningarskyldunni, sem um getur í 3. mgr. 88. gr. sáttmálans, að
 því tilskildu að sérstaka aðstoðin sem veitt er uppfylli öll skilyrði þessarar
                                  reglugerðar.
 2. Aðstoðin skal veitt á svæðum sem eru aðstoðarhæf fyrir svæðisbundna aðstoð,
  eins og tilgreint er á kortinu sem var samþykkt um svæðisbundna aðstoð fyrir
viðkomandi aðildarríki fyrir tímabilið 2007 til 2013. Fjárfestingin skal standa
yfir í a.m.k. fimm ár á svæðinu þar sem styrkurinn er veittur, eða þrjú ár ef um
   er að ræða lítil og meðalstór fyrirtæki, eftir að allri fjárfestingunni er
 lokið. Þetta kemur ekki í veg fyrir að skipt sé um úrelta stöð eða búnað á því
 tímabili sem um getur í þeim lið vegna hraðra tæknibreytinga, að því tilskildu
         að atvinnustarfsemi haldist á viðkomandi svæði í lágmarkstíma.
 3. Aðstoðarhlutfallið miðað við núverandi vergt styrkígildi má ekki fara yfir
efri mörk svæðisbundinnar aðstoðar sem er í gildi á viðkomandi svæði á þeim tíma
                             sem aðstoðin er veitt.
 4. Að undanskilinni aðstoð, sem er veitt til stórra fjárfestingarverkefna, og
svæðisbundinni aðstoð til flutningageirans er heimilt að hækka viðmiðunarmörkin
 í 3. mgr. um 20 prósentustig fyrir aðstoð, sem er veitt litlum fyrirtækjum, og
    um 10 prósentustig fyrir aðstoð sem er veitt til meðalstórra fyrirtækja.
        5. Viðmiðunarmörkin, sem eru fastsett í 3. mgr., skulu gilda um
   aðstoðarhlutfall, sem er reiknað annaðhvort sem hlutfall af aðstoðarhæfum
   efnislegum og óefnislegum kostnaði við fjárfestinguna eða sem hlutfall af
áætluðum launakostnaði einstaklingsins sem var ráðinn, reiknað fyrir tveggja ára
  tímabil, fyrir störf sem beinlínis skapast vegna fjárfestingarverkefnis, eða
hvort tveggja, að því tilskildu að aðstoðin fari ekki yfir þá fjárhæð sem hærri
                       er af útreikningi á hvoru um sig.
       6. Þegar aðstoðin er reiknuð á grundvelli efnislegs eða óefnislegs
   fjárfestingarkostnaðar, eða yfirtökukostnaðar ef um slíkt er að ræða, skal
aðstoðarþeginn fjármagna a.m.k. 25% aðstoðarhæfs kostnaðar, annaðhvort af eigin
 fé eða með utanaðkomandi fjármögnun, með einhverjum hætti sem ekki felur í sér
     opinberan stuðning. Þegar hámarksaðstoð, sem er samþykkt á grundvelli
 landsbundinnar áætlunar um svæðisbundna aðstoð fyrir viðkomandi aðildarríki og
aukin í samræmi við 4. mgr., fer yfir 75%, lækkar þó fjárframlag aðstoðarþega í
 samræmi við það. Ef aðstoðin er reiknuð á grundvelli efnislegs eða óefnislegs
   fjárfestingarkostnaðar gilda einnig skilyrðin sem eru sett fram í 7. mgr.
    7. Ef um yfirtöku á starfsstöð er að ræða skal einungis tekið tillit til
kostnaðar við kaup á eignum af þriðja aðila, að því tilskildu að viðskiptin fari
     fram við markaðsaðstæður. Ef yfirtökunni fylgir önnur fjárfesting skal
    kostnaðurinn, sem tengist hinu síðarnefnda, bætast við kostnaðinn vegna
                                   kaupanna.
  Einungis skal tekið tillit til kostnaðar, sem tengist yfirtöku á eignum, sem
 leigusamningur fylgir, öðrum en landi og byggingum, ef leigusamningurinn er í
 formi fjármögnunarleigu og felur í sér skuldbindingu um að kaupa eignina þegar
     tími leigusamningsins rennur út. Fyrir leigu á landi og byggingum skal
         leigusamningurinn gilda í a.m.k. fimm ár eftir að áætlað er að
 fjárfestingarverkefninu ljúki eða þrjú ár ef um er að ræða lítil og meðalstór
                                   fyrirtæki.
    Eignirnar, sem aflað er, skulu vera nýjar nema ef um er að ræða lítil og
 meðalstór fyrirtæki og yfirtökur. Ef um er að ræða yfirtökur skulu eignir, sem
  eru keyptar með aðstoð, sem var veitt fyrir kaupin, dregnar frá. Ef um er að
ræða lítil og meðalstór fyrirtæki má einnig taka tillit til heildarkostnaðar við
  fjárfestingar í óefnislegum eignum. Fyrir stór fyrirtæki er slíkur kostnaður
        aðeins aðstoðarhæfur upp að 50% af heildarkostnaði aðstoðarhæfs
                            fjárfestingarverkefnis.
  8. Ef aðstoðin er reiknuð á grundvelli launakostnaðar skulu störf beinlínis
               sköpuð fyrir tilstilli fjárfestingarverkefnisins.
    9. Þrátt fyrir 3. og 4. mgr. er heimilt að hækka hámarksaðstoðarhlutfall
         fjárfestinga í vinnslu og markaðssetningu landbúnaðarafurða í:
    a) 50% af aðstoðarhæfum fjárfestingum á svæðum, sem eiga rétt á aðstoð skv.
a-lið 3. mgr. 87. gr. sáttmálans, og 40% af aðstoðarhæfum fjárfestingum á öðrum
svæðum, sem eiga rétt á svæðisbundinni aðstoð, eins og tilgreint er á korti yfir
svæðisbundna aðstoð og samþykkt var fyrir viðkomandi aðildarríki fyrir tímabilið
       2007 til 2013, ef aðstoðarþegi er lítið eða meðalstórt fyrirtæki,
   b) 25% af aðstoðarhæfum fjárfestingum á svæðum, sem rétt eiga á aðstoð, skv.
a-lið 3. mgr. 87. gr. sáttmálans, og 20% af aðstoðarhæfum fjárfestingum á öðrum
svæðum, sem eiga rétt á svæðisbundinni aðstoð, eins og tilgreint er á korti yfir
svæðisbundna aðstoð og samþykkt var fyrir viðkomandi aðildarríki fyrir tímabilið
2007 til 2013, ef aðstoðarþegi hefur færri en 750 starfsmenn og/eða minna en 200
    milljónir evra í veltu, sem er reiknað í samræmi við I. viðauka þessarar
                                  reglugerðar.
 10. Til þess að koma í veg fyrir að stórum fjárfestingarverkefnum sé óeðlilega
      skipt í undirverkefni skal stórt fjárfestingarverkefni teljast eitt
fjárfestingarverkefni ef sama fyrirtækið eða fyrirtækin ráðast í fjárfestinguna
  innan þriggja ára og hún felst í fastafjármunum sem eru sameinaðir þannig að
                      þeir séu fjárhagslega óskiptanlegir.
               14. gr. Aðstoð til nýstofnaðra, lítilla fyrirtækja
    1. Aðstoðarkerfi í þágu lítilla nýstofnaðra fyrirtækja teljast samrýmast
     sameiginlega markaðnum í skilningi 3. mgr. 87. gr. sáttmálans og skulu
undanþegin tilkynningarskyldunni í 3. mgr. 88. gr. sáttmálans, að því tilskildu
      að skilyrðin, sem mælt er fyrir um í 2., 3. og 4. gr., séu uppfyllt.
                   2. Aðstoðarþegi skal vera lítið fyrirtæki.
                  3. Fjárhæð aðstoðarinnar má ekki fara yfir:
    a) 2 milljónir evra fyrir lítil fyrirtæki með atvinnustarfsemi á svæðum sem
       falla undir undanþáguna sem kveðið er á um í a-lið 3. mgr. 87. gr.
                                 EB-sáttmálans,
     b) 1 milljón evra fyrir lítil fyrirtæki með atvinnustarfsemi á svæðum sem
       falla undir undanþáguna sem kveðið er á um í a-lið 3. mgr. 87. gr.
                                 EB-sáttmálans.
    Árlegar fjárhæðir í aðstoð á hvert fyrirtæki mega ekki fara yfir 33% af
                fjárhæðunum sem mælt er fyrir um í a- og b-lið.
                    4. Aðstoðarhlutfallið má ekki fara yfir:
       a) á svæðum, sem falla undir a-lið 3. mgr. 87. gr. sáttmálans, 35% af
  aðstoðarhæfum kostnaði sem stofnað er til á fyrstu þremur árunum frá stofnun
             fyrirtækisins og 25% á næstu tveimur árunum eftir það,
       b) á svæðum, sem falla undir c-lið 3. gr. 87. gr. sáttmálans, 25% af
  aðstoðarhæfum kostnaði sem stofnað er til á fyrstu þremur árunum frá stofnun
             fyrirtækisins og 15% á næstu tveimur árunum eftir það.
  Þessi hlutföll má hækka um 5% á svæðum sem falla undir a-lið 3. mgr. 87. gr.
  sáttmálans þar sem verg landsframleiðsla á mann er lægri en 60% af meðaltali
 ESB-25 á svæðum þar sem færri en 12,5 íbúar eru á hvern ferkílómetra og litlum
eyjum þar sem færri en 5000 íbúar eru og öðrum samfélögum af sömu stærð sem búa
                           við sambærilega einangrun.
        5. Aðstoðarhæfur kostnaður skal ná yfir lögfræði-, ráðgjafar- og
     stjórnsýslukostnað sem tengist beint stofnun lítils fyrirtækis sem og
eftirfarandi kostnaður, að svo miklu leyti sem stofnað er til hans á fyrstu fimm
                       árunum frá stofnun fyrirtækisins:
   a) vextir á utanaðkomandi fjármagn og arður af eigin fé, sem er notað, og fer
                          ekki yfir viðmiðunarvextina,
                b) gjald fyrir leigu á framleiðsluaðstöðu/-búnaði,
          c) orka, vatn, kynding, skattar (aðrir en virðisaukaskattur og
            fyrirtækjaskattar á rekstrartekjur) og stjórnsýslugjöld,
       d) afskriftir, gjöld vegna leigu á framleiðsluaðstöðu/-búnaði, svo og
     launakostnaður, að því tilskildu að fjárfestingar eða atvinnusköpun og
ráðningarráðstafanir, sem liggja til grundvallar, hafi ekki fengið aðra aðstoð.
 6. Lítil fyrirtæki undir yfirráðum hluthafa fyrirtækja sem hefur verið lokað á
    undanförnum 12 mánuðum geta ekki fengið aðstoð samkvæmt þessari grein ef
    viðkomandi fyrirtæki hafa verið virk á þeim markaði, sem um ræðir, eða á
                             aðliggjandi mörkuðum.

2. þáttur. Fjárfestingaraðstoð og aðstoð til eflingar atvinnu í þágu lítilla og
                             meðalstórra fyrirtækja
  15. gr. Fjárfestingaraðstoð og aðstoð til eflingar atvinnu í þágu lítilla og
                             meðalstórra fyrirtækja
    1. Fjárfestingaraðstoð og aðstoð til eflingar atvinnu í þágu lítilla og
  meðalstórra fyrirtækja telst samrýmast sameiginlega markaðnum í skilningi 3.
 mgr. 87. gr. sáttmálans og vera undanþegin tilkynningarskyldunni í 3. mgr. 88.
gr. sáttmálans, að því tilskildu að skilyrðin í 2., 3. og 4. mgr. séu uppfyllt.
                    2. Aðstoðarhlutfallið má ekki fara yfir:
       a) 20% af aðstoðarhæfum kostnaði þegar um lítil fyrirtæki er að ræða,
     b) 10% af aðstoðarhæfum kostnaði þegar um meðalstór fyrirtæki er að ræða.
             3. Eftirfarandi skal teljast aðstoðarhæfur kostnaður:
      a) kostnaður vegna fjárfestinga í efnislegum og óefnislegum eignum eða
        b) áætlaður launakostnaður vegna atvinnu sem skapast beinlínis með
   fjárfestingunni (aðstoð vegna atvinnusköpunar) reiknaður yfir tveggja ára
                                    tímabil.
 4. Þegar fjárfestingin varðar vinnslu og markaðssetningu á landbúnaðarvörum má
                       aðstoðarhlutfallið ekki fara yfir:
              a) 75% af aðstoðarhæfum fjárfestingum á ystu svæðunum,
       b) 65% af aðstoðarhæfum fjárfestingum á minni eyjunum í Eyjahafinu í
            skilningi reglugerðar ráðsins (EB) nr. 1405/2006 (^29),
   c) 50% af aðstoðarhæfum fjárfestingum á svæðum, sem eiga rétt á aðstoð, skv.
                             a-lið 3. mgr. 87. gr.,
            d) 40% af aðstoðarhæfum fjárfestingum á öllum öðrum svæðum.

        3. þáttur. Aðstoð vegna frumkvöðlastarfs sem er í höndum kvenna
   16. gr. Aðstoð til lítilla fyrirtækja sem kvenkyns frumkvöðlar hafa nýlega
                                    stofnað
1. Aðstoðarkerfi í þágu lítilla fyrirtækja sem kvenkyns frumkvöðlar hafa nýlega
  stofnað teljast samrýmast sameiginlega markaðnum í skilningi 3. mgr. 87. gr.
  sáttmálans og skulu vera undanþegin tilkynningarskyldunni í 3. mgr. 88. gr.
        sáttmálans, að því tilskildu að ákvæði 2.5. mgr. séu uppfyllt.
2. Aðstoðarþegar skulu vera lítil fyrirtæki sem kvenkyns frumkvöðlar hafa nýlega
                                    stofnað.
  3. Fjárhæð aðstoðarinnar má ekki fara yfir 1 milljón evra á hvert fyrirtæki.
    Árlegar fjárhæðir aðstoðar á hvert fyrirtæki mega ekki fara yfir 33% af
             fjárhæðunum sem mælt er fyrir um í fyrstu undirgrein.
4. Aðstoðarhlutfall má ekki fara yfir 15% af aðstoðarhæfum kostnaði sem stofnað
            er til á fyrstu fimm árunum eftir stofnun fyrirtækisins.
         5. Aðstoðarhæfur kostnaður telst vera lögfræði-, ráðgjafar og
   stjórnsýslukostnaður sem tengist beint stofnun litla fyrirtækisins, sem og
eftirfarandi kostnaður, að svo miklu leyti sem stofnað er til hans á fyrstu fimm
                       árunum frá stofnun fyrirtækisins.
    a) vextir á utanaðkomandi fjármagn og arður af eigin fé sem er notað og fer
                          ekki yfir viðmiðunarvextina,
               b) útgjöld vegna leigu á framleiðslustöðvum/- búnaði,
          c) orka, vatn, upphitun, skattar (aðrir en virðisaukaskattur og
            fyrirtækjaskattar á rekstrartekjur) og stjórnsýslugjöld,
      d) afskriftir, útgjöld vegna leigu á framleiðslustöðvum/-búnaði, svo og
     launakostnaður, að því tilskildu að fjárfestingar eða atvinnusköpun og
 ráðningarráðstafanir, sem liggja til grundvallar, hafi ekki fengið neina aðra
                                    aðstoð,
   e) kostnaður vegna umönnunar barna og foreldra, eftir atvikum, kostnaður sem
                            tengist foreldraorlofi.
 6. Lítil fyrirtæki undir yfirráðum hluthafa fyrirtækja sem hefur verið lokað á
    undanförnum 12 mánuðum geta ekki fengið aðstoð samkvæmt þessari grein ef
   viðkomandi fyrirtæki eru virk á þeim markaði sem um ræðir eða aðliggjandi
                                   mörkuðum.

                     4. þáttur. Aðstoð til umhverfisverndar
                             17. gr. Skilgreiningar
         Í þessum þætti er merking eftirfarandi hugtaka sem hér segir:
    1. umhverfisvernd: hvers konar aðgerð sem miðar að því að ráða bót á eða
   koma í veg fyrir spjöll á náttúrulegu umhverfi eða náttúruauðlindum vegna
   starfsemi aðstoðarþega, að draga úr hættu á slíkum spjöllum eða stuðla að
skilvirkari nýtingu á náttúruauðlindum, þ.m.t. ráðstafanir til að spara orku og
                         nota endurnýjanlega orkugjafa,
    2. orkusparandi ráðstafanir: aðgerð sem gerir fyrirtækjum kleift að draga
            úr þeirri orku sem þau nota, m.a. í framleiðsluferlinu,
                              3. Bandalagsstaðall:
     a) lögboðinn Bandalagsstaðall, sem setur þau mörk, sem einstök fyrirtæki
               verða að ná með tilliti til umhverfisverndar, eða
     b) sú skuldbinding samkvæmt tilskipun Evrópuþingsins og ráðsins 2008/1/EB
(^30) um að nota fullkomnustu tækni sem völ er á eins og sett er fram í nýjustu
 upplýsingum þar að lútandi sem framkvæmdastjórnin hefur birt skv. 2. mgr. 17.
                            gr. þeirrar tilskipunar,
   4. endurnýjanlegir orkugjafar: eftirfarandi endurnýjanlegir orkugjafar sem
    eru ekki jarðefnaeldsneyti: vindorka, sólarorka, jarðvarmaorka, öldu- og
       sjávarfallaorka, vatnsorka og orka úr lífmassa, hauggasi, gasi frá
                       skólphreinsunarstöðvum og lífgasi,
     5. lífrænt eldsneyti: fljótandi eða loftkennt eldsneyti til flutninga,
                             framleitt úr lífmassa,
         6. sjálfbært lífrænt eldsneyti: lífrænt eldsneyti sem uppfyllir
     viðmiðanirnar um sjálfbærni sem settar eru fram í tillögu að tilskipun
   Evrópuþingsins og ráðsins um að stuðla að notkun orku frá endurnýjanlegum
orkugjöfum (^31); þegar Evrópuþingið og ráðið hefur samþykkt þessa tilskipun og
 hún birt í Stjórnartíðindum Evrópusambandsins, gilda viðmiðanirnar sem þar er
                                 mælt fyrir um,
   7. orka sem er framleidd með endurnýjanlegum orkugjöfum: orka frá orkuverum
      sem eingöngu nota endurnýjanlega orkugjafa, að meðtöldum þeim hluta
brennslugildisins sem er framleiddur með endurnýjanlegum orkugjöfum í verum með
   blandaðri tækni, þar sem einnig eru notaðir hefðbundnir orkugjafar, og að
 meðtöldu endurnýjanlegu rafmagni, sem er notað til að fylla á geymslukerfi, en
         að undanskildu rafmagni sem er fengið frá þess háttar kerfum,
    8. samvinnsla raf- og varmaorku: samhliða framleiðsla varmaorku, raforku
              og/eða vélrænnar orku í einu og sama vinnsluferlinu,
       9. samvinnsla með góða orkunýtni: samvinnsla raf- og varmaorku sem
 uppfyllir viðmiðanirnar í III. viðauka við tilskipun Evrópuþingsins og ráðsins
   2004/8/EB (^32) og fullnægir samræmdu nýtniviðmiðunum sem kveðið er á um í
               ákvörðun framkvæmdastjórnarinnar 2007/74/EB (^33),
     10. umhverfisskattur: skattur þar sem sérstakur skattstofn hefur skýr,
  neikvæð áhrif á umhverfið eða þar sem leitast er við að skattleggja tiltekna
starfsemi, vörur eða þjónustu þannig að hægt sé að fella umhverfiskostnað inn í
 verð hennar og/eða þannig að framleiðendum eða neytendum sé beint að starfsemi
                þar sem meira tillit er tekið til umhverfisins.
   11. lágmarksskattstig Bandalagsins: lágmarksskattstig, sem kveðið er á um í
   löggjöf Bandalagsins fyrir orkuvörur og rafmagn, lágmarksskattstig, merkir
  lámarksskattstig sem mælt er fyrir um í I. viðauka við tilskipun 2003/96/EB,
   12. efnislegar eignir: fjárfestingar í landi sem eru óhjákvæmilegar til að
uppfylla umhverfismarkmið, fjárfestingar í byggingum, verum og búnaði, sem ætlað
    er að draga úr eða eyða óþægindum, og fjárfestingar í því skyni að laga
                  framleiðsluaðferðir að verndun umhverfisins.
   18. gr. Fjárfestingaraðstoð sem gerir fyrirtækjum kleift að ganga lengra í
 umhverfisvernd en gert er ráð fyrir í Bandalagsstöðlum eða auka umhverfisvernd
                   ef engir Bandalagsstaðlar eru fyrir hendi
     1. Fjárfestingaraðstoð sem gerir fyrirtækjum kleift að ganga lengra í
 umhverfismálum en gert er ráð fyrir í Bandalagsstöðlum eða auka umhverfisvernd
    ef engir Bandalagsstaðlar eru fyrir hendi, telst samrýmast sameiginlega
    markaðnum í skilningi 3. mgr. 87. gr. sáttmálans og skal vera undanþegin
tilkynningarskyldunni í 3. mgr. 88. gr. sáttmálans ef hún uppfyllir skilyrði 2.
                         til 8. mgr. þessarar greinar.
       2. Fjárfestingaraðstoðin skal uppfylla eitt eftirfarandi skilyrða:
      a) fjárfestingin skal gera aðstoðarþega kleift að auka umhverfisvernd í
    tengslum við starfsemi sína með því að ganga lengra en kveðið er á um í
 Bandalagsstöðlum, óháð því hvort gildandi, lögboðnir staðlar eru strangari en
                               Bandalagsstaðlar,
      b) fjárfestingin á að gera aðstoðarþega kleift að auka umhverfisvernd í
     tengslum við starfsemi sína ef engir Bandalagsstaðlar eru fyrir hendi.
3. Ekki er heimilt að veita aðstoð þar sem umbætur eru gerðar til að tryggja að
fyrirtæki fari að Bandalagsstöðlum sem þegar hafa verið samþykktir en hafa ekki
                              ennþá öðlast gildi.
     4. Aðstoðarhlutfallið má ekki fara yfir 35% af aðstoðarhæfum kostnaði.
Þó er heimilt að hækka hlutfall aðstoðar, sem er veitt litlum fyrirtækjum, um 20
      prósentustig og aðstoð, sem er veitt meðalstórum fyrirtækjum, um 10
                                 prósentustig.
 5. Aðstoðarhæfur kostnaður skal vera sá viðbótarfjárfestingarkostnaður sem er
  nauðsynlegur til að ná meiri umhverfisvernd en gerð er krafa um í viðkomandi
 Bandalagsstöðlum, án þess að tekið sé mið af ávinningi og kostnaði í rekstri.
6. Með tilliti til 5. mgr. skal kostnaður vegna fjárfestinga, sem tengjast beint
umhverfisvernd, ákvarðaður með tilliti til staðleysuaðstæðna (e. counterfactual
                                  situation):
     a) ef auðvelt er að greina kostnað vegna fjárfestinga í umhverfisvernd í
heildarfjárfestingarkostnaðinum skal nákvæmlega sá kostnaður vera aðstoðarhæfur
                                   kostnaður,
    b) í öllum öðrum tilvikum skal viðbótarfjárfestingarkostnaðurinn ákvarðaður
    með því að bera fjárfestinguna saman við staðleysuaðstæður þar sem engin
     ríkisaðstoð er veitt; rétta staðleysan skal vera kostnaður á tæknilega
 sambærilegri fjárfestingu sem kveður á um minni umhverfisvernd (sem samsvarar
  lögbundnum Bandalagsstöðlum, ef þeir eru fyrir hendi) og sem trúlega yrði án
    þess að aðstoð kæmi til (viðmiðunarfjárfesting). Tæknilega sambærileg
fjárfesting merkir fjárfestingu með sömu framleiðslugetu og alla aðra tæknilega
     eiginleika (nema þá sem tengjast beint viðbótarfjárfestingu vegna sömu
  umhverfisverndar). Auk þess verður slík viðbótarfjárfesting, í viðskiptalegu
  tilliti að vera trúverðugur kostur miðað við þá fjárfestingu sem verið er að
                                     meta.
 7. Aðstoðarhæf fjárfesting skal vera í formi fjárfestinga í efnislegum og/eða
                              óefnislegum eignum.
8. Ef um er að ræða fjárfestingar sem miða að því að ná meiri umhverfisvernd en
  kveðið er á um í Bandalagsstöðlum skal velja staðleysu á eftirfarandi hátt:
        a) ef fyrirtæki er að laga sig að innlendum stöðlum, sem hafa verið
  samþykktir þar sem Bandalagsstaðlar eru ekki fyrir hendi, skal aðstoðarhæfur
kostnaður vera sá viðbótarfjárfestingarkostnaður sem er nauðsynlegur til þess að
       ná þeirri umhverfisvernd sem gerð er krafa um í innlendum stöðlum,
   b) þegar fyrirtæki laga sig að eða ganga lengra en kveðið er á um í innlendum
 stöðlum, sem eru strangari en viðkomandi Bandalagsstaðlar, skal aðstoðarhæfur
kostnaður vera sá viðbótarfjárfestingarkostnaður sem er nauðsynlegur til þess að
ná fram meiri umhverfisvernd en gerð er krafa um í Bandalagsstöðlunum, Kostnaður
vegna þeirra fjárfestinga sem þörf er á til þess að ná þeirri umhverfisvernd sem
           gerð er krafa um í Bandalagsstöðlum er ekki aðstoðarhæfur,
       c) ef engir staðlar eru fyrir hendi skal aðstoðarhæfur kostnaður vera
   nauðsynlegur fjárfestingarkostnaður til þess að ná meiri umhverfisvernd en
  þeirri sem viðkomandi fyrirtæki hefðu náð hefði engin umhverfisaðstoð verið
                                     veitt.
    9. Aðstoð vegna fjárfestinga í tengslum við meðhöndlun á úrgangi annarra
             fyrirtækja er ekki undanþegin samkvæmt þessari grein.
  19. gr. Aðstoð til kaupa á nýjum vöruflutningabifreiðum sem gengur lengra en
 kveðið er á um í Bandalagsstöðlum eða sem stuðla að aukinni umhverfisvernd ef
                     engir Bandalagsstaðlar eru fyrir hendi
   1. Fjárfestingaraðstoð til kaupa á nýjum vöruflutningabifreiðum, sem gera
fyrirtækjum, sem eru virk í flutningageiranum, kleift að ganga lengra en gert er
     ráð fyrir í Bandalagsstöðlum að því er varðar umhverfisvernd eða auka
umhverfisvernd ef engir Bandalagsstaðlar eru fyrir hendi, samrýmist sameiginlega
      markaðnum í skilningi 3. mgr. 87. gr. sáttmálans og skal undanþegin
    tilkynningarskyldunni í 3. mgr. 88. gr. sáttmálans, að því tilskildu að
       skilyrðin, sem mælt er fyrir um í 2., 3. og 4. gr., séu uppfyllt.
 2. Fjárfestingin, sem veitt er aðstoð til, skal uppfylla skilyrðin sem mælt er
                           fyrir um í 2. mgr. 18. gr.
3. Aðstoð vegna kaupa á nýjum ökutækjum til vöruflutninga á vegum, járnbrautum,
  skipgengum vatnaleiðum og flutninga á sjó, sem uppfylla Bandalagsstaðla, sem
 hafa verið samþykktir, skal undanþegin, þegar slík kaup eiga sér stað áður en
 þessir Bandalagsstaðlar öðlast gildi og ef þeir, þegar þeir verða lögbundnir,
     gilda ekki afturvirkt um þau ökutæki sem þegar hafa verið fest kaup á.
  4. Aðstoð vegna endurbóta á starfsemi fyrirliggjandi flutningabifreiða, sem
hefur umhverfisvernd að markmiði, skal undanþegin ef þau flutningatæki, sem eru
fyrirliggjandi, eru endurbætt miðað við umhverfisstaðla sem ekki voru í gildi á
      þeim degi þegar þessi flutningatæki voru tekin í notkun eða ef þessi
             flutningatæki heyra ekki undir neina umhverfisstaðla.
     5. Aðstoðarhlutfallið má ekki fara yfir 35% af aðstoðarhæfum kostnaði.
Þó er heimilt að hækka hlutfall aðstoðar, sem er veitt litlum fyrirtækjum, um 20
      prósentustig og aðstoð, sem er veitt meðalstórum fyrirtækjum, um 10
                                 prósentustig.
 6. Aðstoðarhæfur kostnaður skal vera sá viðbótarkostnaður sem er nauðsynlegur
         til þess að ná fram meiri umhverfisvernd en gerð er krafa um í
                              Bandalagsstöðlunum.
 Aðstoðarhæfur kostnaður skal reiknaður eins og sett er fram í 6. og 7. gr. án
         þess að tekið sé tillit til ávinnings og kostnaðar í rekstri.
       20. gr. Aðstoð til aðlögunar lítilla og meðalstórra fyrirtækja að
                    Bandalagsstöðlum sem verða settir síðar
 1. Aðstoð, sem gerir litlum og meðalstórum fyrirtækjum kleift að fara að nýjum
    Bandalagsstöðlum, sem auka umhverfisvernd og hafa ekki enn öðlast gildi,
samrýmist sameiginlega markaðnum í skilningi 3. mgr. 87. gr. sáttmálans og skal
   vera undanþegin tilkynningarskyldunni í 3. mgr. 88. gr. sáttmálans, að því
  tilskildu að hún uppfylli skilyrðin sem mælt er fyrir um í 2., 3. mgr. og 4.
                             mgr. þessarar greinar.
  2. Bandalagsstaðlar skulu hafa verið samþykktir og fjárfestingunni hrundið í
   framkvæmd og henni lokið a.m.k. einu ári áður en viðkomandi staðall öðlast
                                     gildi.
3. Aðstoðarhlutfallið má ekki fara yfir 15% af aðstoðarhæfum kostnaði að því er
    varðar lítil fyrirtæki og 10% af aðstoðarhæfum kostnaði að því er varðar
meðalstór fyrirtæki ef framkvæmd og lok eiga sér stað meira en þremur árum áður
 en staðallinn öðlast gildi og 10% að því er varðar lítil fyrirtæki ef lok eiga
   sér stað frá einu ári allt að þremur árum áður en staðallinn öðlast gildi.
 4. Aðstoðarhæfur kostnaður skal vera sá viðbótarkostnaður sem er nauðsynlegur
 til þess að ná þeirri umhverfisvernd sem gerð er krafa um í Bandalagsstaðlinum
 miðað við þá umhverfisvernd sem gerð var krafa um áður en staðallinn öðlaðist
                                     gildi.
Aðstoðarhæfur kostnaður skal reiknaður eins og sett er fram í 6. og 7. mgr. 18.
   gr. án þess að tekið sé tillit til rekstrarávinnings og rekstrarkostnaðar.
         21. gr. Umhverfisaðstoð vegna ráðstafana á sviði orkusparnaðar
1. Aðstoð vegna fjárfestinga í umhverfismálum samrýmist sameiginlega markaðnum í
          skilningi 3. mgr. 87. gr. sáttmálans og skal vera undanþegin
   tilkynningarskyldunni í 3. mgr. 88. gr. sáttmálans að því tilskildu að hún
                                   uppfylli:
      a) skilyrðin sem mælt er fyrir um í 2. og 3. mgr. þessarar greinar eða
             b) skilyrðin sem mælt er fyrir um í 4. og 5. mgr. hennar.
     2. Aðstoðarhlutfallið má ekki fara yfir 60% af aðstoðarhæfum kostnaði.
Þó er heimilt að hækka hlutfall aðstoðar, sem er veitt litlum fyrirtækjum, um 20
      prósentustig og aðstoð, sem er veitt meðalstórum fyrirtækjum, um 10
                                 prósentustig.
 3. Aðstoðarhæfur kostnaður skal vera sá viðbótarkostnaður sem er nauðsynlegur
til þess að ná fram meiri orkusparnaði en gerð er krafa um í Bandalagsstöðlunum.
Aðstoðarhæfur kostnaður skal reiknaður eins og sett er fram í 6. og 7. mgr. 18.
                                      gr.
Reikna skal aðstoðarhæfan kostnað að frádregnum hvers konar rekstrarhagnaði eða
kostnaði sem tengist viðbótarfjárfestingu vegna orkusparnaðar og sem stofnað er
til á fyrstu þremur árunum sem fjárfestingin stendur yfir ef um er að ræða lítil
 eða meðalstór fyrirtæki, á fyrstu fjórum árunum ef um er að ræða fyrirtæki sem
 ekki taka þátt í áætlun Evrópusambandsins um viðskipti með losunarheimildir á
 koltvísýringi (CO) og á fyrstu fimm árunum ef um er að ræða stór fyrirtæki sem
    taka þátt í áætlun Evrópusambandsins um viðskipti með losunarheimildir á
   koltvísýringi. Að því er varðar stór fyrirtæki er heimilt að stytta þetta
 tímabil niður í fyrstu þrjú árin sem fjárfestingin stendur yfir ef hægt er að
    sýna fram á að afskriftartími fjárfestingarinnar fari ekki yfir þrjú ár.
  Utanaðkomandi endurskoðandi skal annast útreikning á aðstoðarhæfum kostnaði.
     4. Aðstoðarhlutfallið má ekki fara yfir 20% af aðstoðarhæfum kostnaði.
Þó er heimilt að hækka hlutfall aðstoðar, sem er veitt litlum fyrirtækjum, um 20
      prósentustig og aðstoð, sem er veitt meðalstórum fyrirtækjum, um 10
                                 prósentustig.
 5. Aðstoðarhæfur kostnaður skal reiknaður eins og sett er fram í 6. og 7. mgr.
 18. gr. án þess að tekið sé tillit til rekstrarávinnings og rekstrarkostnaðar.
22. gr. Aðstoð á sviði umhverfisfjárfestinga vegna samvinnslu með góða orkunýtni
1. Aðstoð vegna fjárfestinga á sviði umhverfisfjárfestinga vegna samvinnslu með
 góða orkunýtni telst samrýmast sameiginlega markaðnum í skilningi 3. mgr. 87.
 gr. sáttmálans og skal vera undanþegin tilkynningarskyldunni í 3. mgr. 88. gr.
 sáttmálans, að því tilskildu að skilyrðin í 2., 3. og 4. mgr. þessarar greinar
                                 séu uppfyllt.
  2. Aðstoðarhlutfallið má ekki fara yfir 45% af aðstoðarhæfum kostnaði. Þó er
   heimilt að hækka hlutfall aðstoðar, sem er veitt litlum fyrirtækjum, um 20
      prósentustig og aðstoð, sem er veitt meðalstórum fyrirtækjum, um 10
                                 prósentustig.
 3. Aðstoðarhæfur kostnaður skal vera sá viðbótarkostnaður sem er nauðsynlegur
       til þess að ná fram meiri samvinnslu með góða orkunýtni miðað við
 viðmiðunarfjárfestingu. Aðstoðarhæfur kostnaður skal reiknaður eins og sett er
fram í 6. og 7. mgr. 18. gr. án þess að tekið sé tillit til rekstrarávinnings og
                               rekstrarkostnaðar.
 4. Nýja samvinnslueiningin skal í heildina fela í sér sparnað í samanburði við
 viðmiðanirnar fyrir aðskilda framleiðslu raforku og varma sem kveðið er á um í
    tilskipun 2004/8/EB og ákvörðun 2007/74/EB. Umbæturnar á fyrirliggjandi
  samvinnslueiningu eða breytingu á fyrirliggjandi orkuframleiðslustöð yfir í
     samvinnslueiningu skal leiða til sparnaðar á frumorku í samanburði við
                               upphaflega stöðu.
 23. gr. Aðstoð vegna fjárfestinga í umhverfismálum vegna aukinnar hlutdeildar
                      orku frá endurnýjanlegum orkugjöfum
 1. Aðstoð vegna fjárfestinga í umhverfismálum vegna aukinnar hlutdeildar orku
frá endurnýjanlegum orkugjöfum skal samrýmast sameiginlega markaðnum í skilningi
 3. mgr. 87. gr. sáttmálans og skal vera undanþegin tilkynningarskyldu 3. mgr.
88. gr. sáttmálans, að því tilskildu að skilyrðunum, sem mælt er fyrir um í 2.,
                  3. og 4. mgr. þessarar greinar, sé fullnægt:
     2. Aðstoðarhlutfallið má ekki fara yfir 45% af aðstoðarhæfum kostnaði.
Þó er heimilt að hækka hlutfall aðstoðar, sem er veitt litlum fyrirtækjum, um 20
      prósentustig og aðstoð, sem er veitt meðalstórum fyrirtækjum, um 10
                                 prósentustig.
  3. Aðstoðarhæfur kostnaður er sá viðbótarkostnaður sem aðstoðarþegi stendur
      straum af í samanburði við hefðbundna orkuframleiðslu eða hefðbundið
        upphitunarkerfi með sömu afkastagetu með tilliti til skilvirkrar
                                orkuframleiðslu.
Aðstoðarhæfur kostnaður skal reiknaður eins og sett er fram í 6. og 7. mgr. 18.
   gr. án þess að tekið sé tillit til rekstrarávinnings og rekstrarkostnaðar.
 4. Fjárfestingaraðstoð á sviði umhverfismála vegna framleiðslu á lífeldsneyti
skal eingöngu undanþegin ef styrktar fjárfestingar eru að öllu leyti notaðar til
                      að framleiða sjálfbært lífeldsneyti.
                     24. gr. Aðstoð til umhverfisrannsókna
1. Aðstoð til rannsókna, sem tengjast beint fjárfestingunum, sem um getur í 18.
gr., til fjárfestinga í orkusparandi aðgerðum samkvæmt skilyrðunum, sem sett eru
      fram í 21. gr., og fjárfestingar vegna aukinnar hlutdeildar orku frá
 endurnýjanlegum orkugjöfum samkvæmt skilyrðunum, sem eru sett fram í 23. gr.,
 samrýmast hinum sameiginlega markaði í skilningi 3. mgr. 87. gr. sáttmálans og
   skal vera undanþegin tilkynningarskyldunni, sem um getur í 3. mgr. 88. gr.
  sáttmálans, að því tilskildu að skilyrðunum, sem mælt er fyrir um í 2. og 3.
                      mgr. þessarar greinar, sé fullnægt.
     2. Aðstoðarhlutfallið má ekki fara yfir 50% af aðstoðarhæfum kostnaði.
 Þó er heimilt að hækka hlutfall aðstoðar vegna rannsókna sem gerðar eru fyrir
  hönd litilla fyrirtækja um 20 prósentustig og rannsókna sem gerðar eru fyrir
                hönd meðalstórra fyrirtækja um 10 prósentustig.
     3. Aðstoðarhæfur kostnaður skal vera kostnaður vegna rannsóknarinnar.
               25. gr. Aðstoð í formi lækkunar á umhverfissköttum
    1. Kerfi fyrir umhverfisaðstoð í formi lækkunar á umhverfissköttum, sem
 uppfyllir skilyrði tilskipunar 2003/96/EB, samrýmast sameiginlega markaðnum í
         skilningi 3. mgr. 87. gr. sáttmálans og skulu vera undanþegin
    tilkynningarskyldunni í 3. mgr. 88. gr. sáttmálans, að því tilskildu að
 aðstoðin, sem er veitt, uppfylli öll skilyrðin sem mælt er fyrir um í 2. og 3.
                             mgr. þessarar greinar.
      2. Þeir sem þiggja aðstoð í formi skattalækkunar skulu a.m.k. greiða
     lágmarksskatt Bandalagsins sem kveðið er á um í tilskipun 2003/96/EB.
  3. Skattalækkanir skulu veittar í minnst tíu ár. Að þessum tíma liðnum skulu
   aðildarríkin endurmeta hvort viðkomandi aðstoðarráðstöfun eigi rétt á sér.

 5. þáttur. Aðstoð vegna ráðgjafar í þágu lítilla og meðalstórra fyrirtækja og
                         þátttöku þeirra í kaupstefnum
    26. gr. Aðstoð vegna ráðgjafar í þágu lítilla og meðalstórra fyrirtækja
  1. Aðstoð vegna ráðgjafar í þágu lítilla og meðalstórra fyrirtækja samrýmist
 sameiginlega markaðnum í skilningi c-liðar 3. mgr. 87. gr. sáttmálans og skal
vera undanþegin tilkynningarskyldunni sem um getur í 3. mgr. 88. gr. sáttmálans,
að því tilskildu að aðstoðin, sem er veitt, uppfylli skilyrðin sem mælt er fyrir
                      um í 2. og 3. mgr. þessarar greinar.
     2. Aðstoðarhlutfallið má ekki fara yfir 50% af aðstoðarhæfum kostnaði.
3. Aðstoðarhæfur kostnaður skal vera kostnaður vegna ráðgjafar sem utanaðkomandi
                                ráðgjafar veita.
 Viðkomandi þjónusta skal ekki vera samfelld eða reglubundin starfsemi og ekki
tengjast venjulegum rekstrarútgjöldum fyrirtækisins, s.s. ráðgjöf í skattamálum,
                reglubundinni lögfræðiþjónustu eða auglýsingum.
  27. gr. Aðstoð til lítilla og meðalstórra fyrirtækja vegna þátttöku þeirra í
                                  kaupstefnum
    1. Aðstoð til lítilla og meðalstórra fyrirtækja vegna þátttöku þeirra í
 kaupstefnum telst samrýmast sameiginlega markaðnum í skilningi 3. mgr. 87. gr.
     sáttmálans og skal undanþegin tilkynningarskyldunni í 3. mgr. 88. gr.
 sáttmálans, að því tilskildu að aðstoðin, sem er veitt, uppfylli skilyrðin sem
               mælt er fyrir um í 2. og 3. mgr. þessarar greinar.
     2. Aðstoðarhlutfallið má ekki fara yfir 50% af aðstoðarhæfum kostnaði.
  3. Aðstoðarhæfur kostnaður skal vera kostnaður vegna leigu, uppsetningar og
    rekstrar sýningaraðstöðu fyrirtækis þegar það tekur í fyrsta sinn þátt í
                       tiltekinni kaupstefnu eða sýningu.

                   6. þáttur. Aðstoð í formi áhættufjármagns
                             28. gr. Skilgreiningar
         Í þessum þætti er merking eftirfarandi hugtaka sem hér segir:
   1. eigið fé: eignarhald í fyrirtæki sem felst í hlutabréfunum sem gefin eru
                               út til fjárfesta,
   2. ígildi eigin fjár: fjármálagerningar þar sem arður handhafa grundvallast
  fyrst og fremst á hagnaði eða tapi viðkomandi markfyrirtækis og sem eru ekki
                      tryggðir ef um er að ræða vanefndir,
     3. einkahlutafé: einkahlutafé  sem andstæða við opinbert hlutafé  eða
      ígildi fjárfestinga með eigið fé í fyrirtækjum sem ekki eru skráð á
                    hlutabréfamarkað, þ.m.t. áhættufjármagn,
   4. sprotafjármagn: fjármögnun til rannsókna, mats og þróunar á upphaflegri
                  hugmynd sem er undanfari uppbyggingarstigs,
   5. uppbyggingarfjármagn: fjármögnun fyrirtækja sem ekki hafa selt vöru sína
 eða þjónustu og mynda enn sem komið er ekki hagnað til vöruþróunar eða til að
                             hefja markaðssetningu,
   6. útfærslufjármagn: fjármögnun til stækkunar og útfærslu á fyrirtæki, sem
    ekki er víst hvort standi á sléttu eða skilar arði, í því skyni að efla
    framleiðslugetu markaðsþróun eða vöruþróun eða til að leggja fram hreint
                                viðbótarveltufé,
           7. útgönguáætlun: áætlun um innlausn á eignarhlutum í eigu
  áhættufjármagnssjóðs eða hlutabréfasjóðs í samræmi við áætlun um hámarksarð,
 þ.m.t. sala, afskriftir, innlausn á forgangshlutum/endurgreiðsla á lánum, sala
   til annarra áhættufjármagnseigenda, sala til fjármálastofnana og sala með
             opinberu útboði, þ.m.t. fyrsta útboð verðbréfa (IPO).
    8. markfyrirtæki: fyrirtæki sem fjárfestir eða fjárfestingarsjóður íhugar
                                að fjárfesta í.
                     29. gr. Aðstoð í formi áhættufjármagns
 1. Aðstoðarkerfi fyrir áhættufjármagn í þágu lítilla og meðalstórra fyrirtækja
samrýmast sameiginlega markaðnum í skilningi 3. mgr. 87. gr. sáttmálans og skulu
   vera undanþegin tilkynningarskyldunni í 3. mgr. 88. gr. sáttmálans, að því
 tilskildu að aðstoðin, sem er veitt, uppfylli skilyrðin sem mælt er fyrir um í
                        2. og 3. mgr. þessarar greinar.
  2. Áhættufjármagnsráðstöfunin skal vera í formi þátttöku í sjóði sem annast
  fjárfestingar fyrir einkaaðila sem stjórnað er á viðskiptalegum grundvelli.
 3. Hlutar fjárfestinga, sem greiddir verða úr fjárfestingarsjóðnum, skulu ekki
  fara yfir 1,5 milljónir evra fyrir hvert markfyrirtæki á hverju tólf mánaða
                                   tímabili.
 4. Að því er varðar lítil og meðalstór fyrirtæki á svæðum, sem njóta aðstoðar,
         sem og lítil fyrirtæki á svæðum, sem njóta ekki aðstoðar, skal
áhættufjármagnsráðstöfunin takmarkast við útvegun á sprotafjármagni, fjármagni á
uppbyggingarstigi og/eða útfærslufjármagni. Að því er varðar lítil og meðalstór
  fyrirtæki á svæðum, sem ekki njóta aðstoðar, skal áhættufjármagnsráðstöfunin
 takmarkast við útvegun á sprotafjármagni, fjármagni á uppbyggingarstigi og/eða
                               útþenslufjármagni.
    5. Fjárfestingarsjóðurinn skal útvega a.m.k. 70% af heildarfjármagni sem
   fjárfest er í litlum og meðalstórum markfyrirtækjum í formi eigin fjár eða
                               ígildi eigin fjár.
   6. Að minnsta kosti 50% af fjármagni fjárfestingarsjóðsins skulu koma frá
 einkafjárfestum. Ef um er að ræða fjárfestingarsjóði, sem sérhæfa sig í litlum
  og meðalstórum fyrirtækjum, á svæðum sem njóta aðstoðar, skulu a.m.k. 30% af
                     fjármagninu koma frá einkafjárfestum.
     7. Til að tryggja að áhættufjármagnsráðstöfunin miði að hagnaði skulu
                        eftirfarandi skilyrði uppfyllt:
   a) viðskiptaáætlun skal liggja fyrir um hverja fjárfestingu þar sem fram koma
   nákvæmar upplýsingar um vöru, sölu og hagnaðarþróun og gerð er grein fyrir
                      hagkvæmni verkefnisins fyrir fram og
      b) fyrir hverja áætlun skal liggja fyrir skýr og raunhæf útgönguáætlun.
     8. Til að tryggja að fjárfestingarsjóðnum sé stjórnað á viðskiptalegum
                grundvelli skulu eftirfarandi skilyrði uppfyllt:
   a) samningur skal liggja fyrir milli faglegs sjóðsstjóra og aðila að sjóðnum,
 að því tilskildu að þóknun stjórnandans tengist frammistöðu og þar sem markmið
 sjóðsins eru skilgreind og fram kemur fyrirhuguð tímaáætlun fjárfestinganna og
      b) einkafjárfestar skulu eiga fulltrúa í ákvörðunartöku, svo sem fyrir
              milligöngu fjárfestanefndar eða ráðgjafarnefndar, og
        c) bestu starfsvenjur og lögboðið eftirlit gilda um stjórnun sjóða.

             7. þáttur. Aðstoð til rannsókna, þróunar og nýsköpunar
                             30. gr. Skilgreiningar
         Í þessum þætti er merking eftirfarandi hugtaka sem hér segir:
      1. rannsóknarstofnun: stofnun, t.d. háskóli eða rannsóknarstofa, óháð
     réttarstöðu (skipulögð í samræmi við opinberan rétt eða einkarétt) eða
    fjármögnunaraðferð, sem hefur að meginmarkmiði að leiða grunnrannsóknir,
   iðnaðarrannsóknir eða þróunarstarf og miðla niðurstöðum sínum með kennslu,
  útgáfu eða tækniyfirfærslu. Allur hagnaður verður að vera endurfjárfestur í
  þessari starfsemi, miðlun niðurstaðna eða kennslu. Fyrirtæki, sem geta haft
 áhrif á slíka stofnun, t.d. í krafti stöðu sinnar sem hluthafar, eða aðilar að
 stofnuninni, skulu ekki hafa neinn forgang að rannsóknargetu slíkrar stofnunar
                      eða að rannsóknarniðurstöðum hennar.
   2. grunnrannsóknir: tilraunastarf eða fræðileg vinna sem fer fram fyrst og
    fremst til að afla nýrrar þekkingar á grundvallarþáttum fyrirbæra eða á
áþreifanlegum staðreyndum, án þess að um sé að ræða sérstakan tilgang eða áform
                                   um notkun,
    3. iðnaðarrannsóknir: skipulegar rannsóknir eða veigamiklar athuganir sem
beinast að því að afla nýrrar þekkingar og færni til að þróa nýjar vörur, ferla
  eða þjónustu eða til að koma í kring mikilvægum umbótum á vörum, ferlum eða
    þjónustu sem fyrir er. Þær taka til gerðar íhluta í flókin kerfi sem eru
      nauðsynlegir vegna iðnaðarrannsókna, nánar tiltekið vegna almennrar
               fullgildingar á tækni að frumgerðum undanskildum,
       4. þróunarstarf: öflun, sameining, mótun og notkun á fyrirliggjandi
   vísindalegri, tæknilegri, viðskiptalegri og annarri viðeigandi þekkingu og
 kunnáttu til að gera áætlanir og ráðstafanir eða hönnun fyrir nýjar, breyttar
  eða endurbættar vörur, ferla eða þjónustu. Þetta getur t.d. einnig tekið til
  annarrar starfsemi sem miðar að hugmyndalegri skilgreiningu, áætlanagerð og
 skrásetningu nýrra vara, verkferla eða þjónustu. Þessi starfsemi getur einnig
 tekið til vinnslu á drögum, teikningum, áætlunum og öðrum skjallegum gögnum að
         því tilskildu að þau séu ekki ætluð til notkunar í viðskiptum.
 Þróun á frumgerðum og tilraunaverkefnum, sem hægt er að nota í viðskiptaskyni,
telst einnig með þegar frumgerðin þarf að vera fullunnin verslunarvara og þegar
  of kostnaðarsamt er að framleiða hana til þess eins að nota til kynningar og
   fullgildingar. Ef um er að ræða kynningar- eða tilraunaverkefni, sem síðar
  verður notað í viðskiptum, verður að draga allar tekjur af þeirri notkun frá
                            aðstoðarhæfum kostnaði.
Tilraunaframleiðsla og prófun vara, verkferlar og þjónusta geta einnig átt kost
 á aðstoð, að því tilskildu að það sé ekki hægt að nota þetta eða umbreyta til
                    notkunar í iðnaði eða í viðskiptaskyni.
   Þróunarstarf felur ekki í sér venju- eða reglubundnar breytingar á vörum,
    framleiðslulínum, framleiðsluferlum, þjónustu, sem fyrir er, og annarri
    yfirstandandi starfsemi, jafnvel þótt þessar breytingar geti talist til
                                   endurbóta,
      5. mjög menntað starfsfólk: rannsakendur, verkfræðingar, hönnuðir og
markaðsstjórar með menntun á háskólastigi og a.m.k. fimm ára viðeigandi faglega
        reynslu; doktorsnám getur talist sem viðeigandi fagleg reynsla,
     6. útsent starfsfólk: tímabundin ráðning starfsfólks hjá aðstoðarþega í
 tiltekinn tíma, en að honum loknum hefur starfsfólk rétt til að snúa aftur til
                              fyrri vinnuveitanda.
               31. gr. Aðstoð til rannsóknar- og þróunarverkefna
1. Aðstoð til rannsóknar- og þróunarverkefna samrýmist sameiginlega markaðnum í
          skilningi 3. mgr. 87. gr. sáttmálans og skal vera undanþegin
   tilkynningarskyldunni ef hún uppfyllir skilyrði í 2. til 5. mgr. þessarar
                                    greinar.
2. Sá hluti rannsóknar- og þróunarverkefnisins sem nýtur aðstoðar verður að öllu
   leyti að falla undir einn eða fleiri flokka eftirfarandi rannsóknarflokka:
                                a) grunnrannsóknir,
                               b) iðnaðarrannsóknir,
                                 c) þróunarstarf.
 Ef verkefnið tekur til mismunandi verkefna skal hvert verkefni skilgreint eins
og það falli undir einn þeirra flokka sem taldir eru upp í fyrstu undirgrein eða
               eins og það falli ekki undir neinn þessara flokka.
                    3. Aðstoðarhlutfallið má ekki fara yfir:
             a) 100% af aðstoðarhæfum kostnaði fyrir grunnrannsóknir,
             b) 50% af aðstoðarhæfum kostnaði fyrir iðnaðarrannsóknir,
               c) 25% af aðstoðarhæfum kostnaði fyrir þróunarstarf.
       Aðstoðarhlutfall skal ákvarðað fyrir hvern aðstoðarþega, þ.m.t. í
       samstarfsverkefni, eins og kveðið er á um í i. lið b-liðar 4. mgr.
  Ef um er að ræða aðstoð til rannsóknar- og þróunarverkefnis, sem unnið er í
samstarfi milli rannsóknarstofnana og fyrirtækja, má sameinuð aðstoð vegna beins
ríkisstuðnings við tiltekið verkefni og, þar sem þau fela í sér aðstoð, framlög
       frá rannsóknarstofnunum til þess verkefnis ekki fara yfir gildandi
             aðstoðarhlutfall fyrir hvert fyrirtæki sem fær aðstoð.
4. Aðstoðarhlutfall fyrir iðnaðarrannsóknir og þróunarstarf í 3. mgr. má auka á
                               eftirfarandi hátt:
    a) ef aðstoð er veitt litlum og meðalstórum fyrirtækjum er heimilt að hækka
 hlutfall aðstoðar, sem er veitt meðalstórum fyrirtækjum, um 10 prósentustig og
         aðstoð, sem er veitt litlum fyrirtækjum, um 20 prósentustig og
             b) heimilt er að bæta við 15 prósentustiga hækkun þar til
        hámarksaðstoðarhlutfallið nemur 80% af aðstoðarhæfum kostnaði ef
     i. verkefnið felur í sér samstarf a.m.k. tveggja fyrirtækja sem eru óháð
              hvort öðru og ef eftirfarandi skilyrði eru uppfyllt:
       ekkert eitt fyrirtæki stendur straum af meira en 70% af aðstoðarhæfum
                        kostnaði við samstarfsverkefnið,
        verkefnið felur í sér samstarf við a.m.k. eitt lítið eða meðalstórt
           fyrirtæki eða er unnið í a.m.k. tveimur aðildarríkjum eða
         ii. verkefnið felur í sér skilvirkt samstarf milli fyrirtækis og
         rannsóknarstofnunar og ef eftirfarandi skilyrði eru uppfyllt:
    rannsóknarstofnunin stendur straum af a.m.k. 10% af aðstoðarhæfum kostnaði
                                við verkefnið og
     rannsóknarstofnunin hefur rétt til að birta niðurstöður verkefnisins svo
        fremi þær megi rekja til rannsókna sem stofnunin framkvæmdi eða
    iii. ef um er að ræða iðnaðarrannsóknir, sé niðurstöðum verkefnisins dreift
 víða á tækni- og vísindaráðstefnum eða þær birtar í vísinda- og tæknitímaritum
    eða í opnum gagnasöfnum (gagnagrunnum þar sem allir geta nálgast óunnin
            rannsóknargögn) eða um gjaldfrjálsan eða opinn hugbúnað.
        Að því er varðar i. og ii. lið í b-lið fyrstu undirgreinar telst
              undirverktakastarfsemi ekki vera skilvirkt samstarf.
              5. Eftirfarandi telst vera aðstoðarhæfur kostnaður:
     a) starfsmannakostnaður (vísindamenn, tæknimenn og annað aðstoðarfólk sem
                        vinnur að rannsóknarverkefninu),
   b) kostnaður við tæki og búnað að því marki og í þann tíma sem þau eru notuð
  við rannsóknarverkefnið. Ef fyrrgreind tæki og búnaður eru ekki notuð allan
 endingartíma sinn við rannsóknarverkefnið telst aðeins afskrifaður kostnaður,
    sem samsvarar þeim tíma sem rannsóknarverkefnið varir og er reiknaður á
              grundvelli góðra reikningsskilavenja, aðstoðarhæfur,
   c) kostnaður tengdur byggingum og landi, að því marki og í þann tíma sem þau
  eru notuð við rannsóknarverkefnið, telst, að því er varðar byggingar, aðeins
 afskrifaður kostnaður sem samsvarar þeim tíma sem rannsóknarverkefnið varir og
 er reiknaður á grundvelli góðra reikningsskilavenja, aðstoðarhæfur. Að því er
varðar land er útlagður kostnaður við afsal eða fjármagnskostnaður, sem stofnað
                         er til í reynd, aðstoðarhæfur,
     d) kostnaður í tengslum við samningsbundnar rannsóknir, tækniþekkingu og
 einkaleyfi, sem keypt eru, eða leyfi sem eru fengin frá utanaðkomandi aðilum á
  markaðsverði í viðskiptum ótengdra aðila og ekkert samráð á sér stað, sem og
   kostnaður vegna ráðgjafar og sambærilegrar þjónustu sem er eingöngu nýtt í
                      tengslum við rannsóknarstarfsemina,
     e) annar kostnaður sem stofnað er til beint vegna rannsóknarverkefnisins,
    f) annar rekstrarkostnaður, þ.m.t. efniskostnaður, kostnaður við birgðir og
    þess háttar sem stofnað er til beint í kjölfar rannsóknarstarfseminnar.
6. Öllum aðstoðarhæfum kostnaði skal úthlutað til sérstaks flokks rannsóknar- og
                                þróunarverkefna.
               32. gr. Aðstoð vegna tæknilegra hagkvæmniathugana
      1. Aðstoð vegna tæknilegra hagkvæmniathugana, sem framkvæmdar eru í
     undirbúningsstarfi fyrir iðnaðarrannsóknir eða þróunarstarf, samrýmist
 sameiginlega markaðnum í skilningi c-liðar 3. mgr. 87. gr. sáttmálans og skal
vera undanþegin tilkynningarskyldunni sem um getur í 3. mgr. 88. gr. sáttmálans,
að því tilskildu að aðstoðin, sem er veitt, uppfylli skilyrðin sem mælt er fyrir
                      um í 2. og 3. mgr. þessarar greinar.
                    2. Aðstoðarhlutfallið má ekki fara yfir:
       a) að því er varðar lítil og meðalstór fyrirtæki 75% af aðstoðarhæfum
     kostnaði vegna undirbúningsrannsókna fyrir iðnaðarstarfsemi og 50% af
   aðstoðarhæfum kostnaði vegna undirbúningsrannsókna fyrir starfsemi á sviði
                                 þróunarstarfs,
      b) að því er varðar stór fyrirtæki 65% af aðstoðarhæfum kostnaði vegna
 undirbúningsrannsókna fyrir iðnaðarstarfsemi og 40% af aðstoðarhæfum kostnaði
       vegna undirbúningsrannsókna fyrir starfsemi á sviði þróunarstarfs.
     3. Aðstoðarhæfur kostnaður skal vera kostnaður vegna rannsóknarinnar.
 33. gr. Aðstoð í tengslum við kostnað lítilla og meðalstórra fyrirtækja vegna
                         hugverkaréttar á sviði iðnaðar
1. Aðstoð vegna kostnaðar lítilla og meðalstórra fyrirtækja sem tengist öflun og
   staðfestingu einkaleyfa og annars hugverkaréttar á sviði iðnaðar samrýmist
   sameiginlega markaðnum í skilningi 3. mgr. 87. gr. sáttmálans og skal vera
 undanþegin tilkynningarskyldunni í 3. mgr. 88. gr. sáttmálans ef hún uppfyllir
                    skilyrði 2. og 3. mgr. þessarar greinar.
 2. Aðstoðarhlutfall skal ekki fara yfir það aðstoðarhlutfall vegna rannsóknar-
  og þróunarverkefnis sem mælt er fyrir um í 3. og 4. mgr. 31. gr., að því er
 varðar þá rannsóknarstarfsemi sem leiddi fyrst til þess hugverkaréttar á sviði
                             iðnaðar sem um ræðir.
               3. Aðstoðarhæfur kostnaður skal vera eftirfarandi:
    a) allur kostnaður sem stofnað er til áður en réttindin eru veitt í fyrsta
 lögsagnarumdæminu, þ.m.t. kostnaður sem tengist undirbúningi, skjalavistun og
   meðferð umsóknarinnar, auk kostnaðar við endurnýjun umsóknarinnar áður en
                          réttindin hafa verið veitt,
     b) þýðing og annar kostnaður tengdur öflun eða staðfestingu réttindanna í
                            öðrum lögsagnarumdæmum,
      c) kostnaður við að verja lögmæti réttindanna meðan á opinberri meðferð
umsóknarinnar stendur og hugsanlegri andmælameðferð, jafnvel þó að sá kostnaður
                    verði til eftir að réttindin eru veitt.
    34. gr. Aðstoð til rannsókna og þróunar á sviði landbúnaðar og fiskveiða
1. Aðstoð til rannsókna og þróunar að því er varðar þær vörur sem taldar eru upp
í I. viðauka við samninginn samrýmist sameiginlega markaðnum í skilningi 3. mgr.
     87. gr. sáttmálans og skal njóta undanþágu frá ákvæðum 3. mgr. 88. gr.
  sáttmálans um tilkynningarskyldu, að því tilskildu að skilyrðin, sem mælt er
           fyrir um í 2. til 7. mgr. þessarar greinar, séu uppfyllt.
 2. Aðstoðin verður að vera í þágu hagsmuna allra rekstraraðila í þeim tiltekna
                       geira eða undirgeira sem um ræðir.
  3. Upplýsingar um þá rannsókn, sem verður framkvæmd og markmið hennar, skulu
    birtar á Netinu áður en rannsóknin hefst. Áætluð dagsetning væntanlegra
 niðurstaðna og birtingarstaður þeirra á Netinu, sem og ábending þess efnis að
            niðurstöðurnar fáist endurgjaldslaust, skal fylgja með.
Niðurstöður rannsóknarinnar skulu vera aðgengilegar á Netinu í a.m.k. 5 ár. Þær
  skulu birtar eigi síðar en þær upplýsingar sem heimilt er að veita aðilum að
                             hvers konar samtökum.
  4. Aðstoð skal veitt rannsóknarstofnun milliliðalaust og má ekki fela í sér
neina aðstoð aðra en til rannsókna í þágu fyrirtækis sem framleiðir, vinnur eða
markaðssetur landbúnaðarvörur, né veita framleiðendum slíkra vara verðstuðning.
    5. Aðstoðarhlutfallið má ekki fara yfir 100% af aðstoðarhæfum kostnaði.
 6. Aðstoðarhæfur kostnaður skal vera sá kostnaður sem kveðið er á um í 5. mgr.
                                    31. gr.
7. Aðstoð vegna rannsókna og þróunar í tengslum við vörur, sem eru taldar upp í
  I. viðauka við samninginn og uppfylla ekki skilyrðin, sem mælt er fyrir um í
þessari grein, skal samrýmast sameiginlega markaðnum í skilningi c-liðar 3. mgr.
 87. gr. sáttmálans og vera undanþegin tilkynningarskyldunni í 3. mgr. 88. gr.
 sáttmálans, að því tilskildu að skilyrðin, sem mælt er fyrir um í 30., 31. og
                  32. gr. þessarar reglugerðar, séu uppfyllt.
                   35. gr. Aðstoð við ung nýsköpunarfyrirtæki
1. Aðstoð til ungra nýsköpunarfyrirtækja telst samrýmast sameiginlega markaðnum
         í skilningi 3. mgr. 87. gr. sáttmálans og skal vera undanþegin
tilkynningarskyldunni sem um getur í 3. mgr. 88. gr. sáttmálans ef hún uppfyllir
       skilyrðin sem mælt er fyrir um í 2. til 5. mgr. þessarar greinar.
2. Aðstoðarþegi skal vera lítið fyrirtæki sem hefur starfað a.m.k. í 6 ár þegar
                               aðstoðin er veitt.
    3. Rannsóknar- og þróunarkostnaður aðstoðarþega skal nema a.m.k. 15% af
 heildarrekstrarkostnaði á minnst einu ári af þremur áður en aðstoðin er veitt
   eða, þegar um er að ræða sprotafyrirtæki og ekki er um nein fullfrágengin
 reikningsskil að ræða, í endurskoðun á yfirstandandi reikningstímabili eins og
                        vottað er af ytri endurskoðanda.
             4. Aðstoðarfjárhæðin má ekki fara yfir 1 milljón evra.
Aðstoðarfjárhæðin skal þó ekki fara yfir 1,5 milljónir evra á svæðum, sem falla
undir undanþáguna, sem kveðið er á um í a-lið 3. mgr. 87. gr. sáttmálans og 1,25
 milljón evra, sem falla undir undanþáguna, sem kveðið er á um í c-lið 3. mgr.
                              87. gr. sáttmálans.
 5. Aðstoðarþegi getur eingöngu fengið aðstoð einu sinni á því tímabili sem það
                      telst vera ungt nýsköpunarfyrirtæki.
    36. gr. Aðstoð vegna ráðgjafar- og stuðningsþjónustu á sviði nýsköpunar
    1. Aðstoð vegna ráðgjafar- og stuðningsþjónustu á sviði nýsköpunar telst
samrýmast sameiginlega markaðnum í skilningi 3. mgr. 87. gr. sáttmálans og skal
vera undanþegin tilkynningarskyldunni sem um getur í 3. mgr. 88. gr. sáttmálans
          ef hún uppfyllir skilyrði í 2. til 6. mgr. þessarar greinar.
           2. Aðstoðarþegi skal vera lítið eða meðalstórt fyrirtæki.
  3. Aðstoðarfjárhæð skal ekki fara yfir 200 000 evrur að hámarki fyrir hvern
                  aðstoðarþega á hverju þriggja ára tímabili.
 4. Þjónustuveitandinn skal njóta góðs af innlendri eða evrópskri vottun. Njóti
þjónustuveitandi ekki góðs af innlendri eða evrópskri vottun má aðstoðarhlutfall
                 ekki fara yfir 75% af aðstoðarhæfum kostnaði.
     5. Aðstoðarþegi verður að nota aðstoðina til þess að kaupa þjónustu á
    markaðsverði eða, ef þjónustuveitandinn er stofnun, sem ekki er rekin í
   hagnaðarskyni, á verði sem endurspeglar heildarkostnað hennar að viðbættri
                               hæfilegri þóknun.
               6. Aðstoðarhæfur kostnaður skal vera eftirfarandi:
      a) að því er varðar ráðgjafarþjónustu á sviði nýsköpunar, kostnaður sem
 tengist: rekstrarráðgjöf, tækniaðstoð, þjónustu við tækniyfirfærslu, þjálfun,
      ráðgjöf vegna kaupa, verndar og viðskipta með hugverkarétt og vegna
                leyfissamninga og ráðgjafar um notkun á stöðlum,
    b) að því er varðar stuðningsþjónustu á sviði iðnaðar, kostnaður í tengslum
við: skrifstofurými, gagnabanka, tæknibókasöfn, markaðsrannsóknir, gæðamerkingu,
                               prófun og vottun.
               37. gr. Aðstoð vegna láns á mjög hæfu starfsfólki
  1. Aðstoð vegna láns á mjög hæfu starfsfólki frá rannsóknarstofnun eða stóru
  fyrirtæki til lítils eða meðalstórs fyrirtækis telst samrýmast sameiginlega
    markaðnum í skilningi 3. mgr. 87. gr. sáttmálans og skal vera undanþegin
tilkynningarskyldunni í 3. mgr. 88. gr. sáttmálans ef hún uppfyllir skilyrði 2.
                         til 5. mgr. þessarar greinar.
  2. Starfsfólkið sem er fengið að láni má ekki koma í stað annars starfsfólks
heldur skal það notað í nýstofnuð störf hjá fyrirtækinu, sem nýtur aðstoðar, og
       verður að hafa starfað í a.m.k. tvö ár í rannsóknarstofnuninni eða
                  stórfyrirtækinu sem sendir fólk til starfa.
  Starfsfólkið, sem er fengið að láni, verður að vinna að rannsóknum, þróun og
     nýsköpun innan þess litla eða meðalstóra fyrirtækis sem fær aðstoðina.
 3. Aðstoðarhlutfallið má ekki fara yfir 50% af aðstoðarhæfum kostnaði í mest 3
       ár á hvert fyrirtæki og hvern einstakling sem er fenginn að láni.
 4. Aðstoðarhæfur kostnaður skal vera allur starfsmannakostnaður í tengslum við
    lán á og ráðningu á mjög hæfu starfsfólki, þ.m.t. kostnaður við að leita
aðstoðar hjá ráðningarskrifstofu og að greiða ferðakostnað þess starfsfólks sem
                               er fengið að láni.
     5. Þessi grein gildir ekki um ráðgjafarkostnað sem um getur í 26. gr.

                        8. þáttur. Aðstoð til menntunar
                             38. gr. Skilgreiningar
         Í þessum þætti er merking eftirfarandi hugtaka sem hér segir:
     1. sérmenntun: menntun sem felur í sér fræðslu sem nýtist beinlínis og
 fyrst og fremst í núverandi starfi eða framtíðarstarfi starfsmanns í fyrirtæki
   og veitir hæfni sem er ekki eða aðeins að litlu leyti yfirfæranleg á önnur
                           fyrirtæki eða starfssvið,
   2. almenn menntun: menntun sem felur í sér fræðslu sem nýtist ekki eingöngu
    eða fyrst og fremst í núverandi starfi eða framtíðarstarfi starfsmanns í
 fyrirtæki en veitir hæfni sem er að miklu leyti yfirfæranleg á önnur fyrirtæki
          eða starfssvið. Menntun telst vera almenn ef hún er t.d.:
        a) skipulögð sameiginlega af nokkrum sjálfstæðum fyrirtækjum eða ef
      starfsmenn mismunandi fyrirtækja geta aflað sér þessarar menntunar,
     b) viðurkennd, vottuð eða metin af opinberum yfirvöldum eða aðilum eða af
 öðrum aðilum eða stofnunum sem aðildarríki eða framkvæmdastjórnin hefur veitt
                        nauðsynlegt umboð á þessu sviði.
                          39. gr. Aðstoð til menntunar
 1. Aðstoð til menntunar telst samrýmast sameiginlega markaðnum í skilningi 3.
mgr. 87. gr. sáttmálans og skal vera undanþegin tilkynningarskyldunni í 3. mgr.
 88. gr. sáttmálans að því tilskildu að skilyrðin sem mælt er fyrir um í 2., 3.
                   og 4. mgr. þessarar greinar séu uppfyllt.
                    2. Aðstoðarhlutfallið má ekki fara yfir:
                a) 25% af aðstoðarhæfum kostnaði við sérmenntun og
               b) 60% af aðstoðarhæfum kostnaði við almenna menntun.
Þó er heimilt að hækka aðstoðarhlutfallið um mest 80% af aðstoðarhæfum kostnaði
                                 sem hér segir:
      a) um 10 prósentustig ef menntunin er veitt illa stöddum starfsmönnum,
    b) um 10 prósentustig ef aðstoðin er veitt meðalstórum fyrirtækjum og um 20
             prósentustig ef aðstoðin er veitt litlum fyrirtækjum.
 Þegar aðstoð er veitt í sjóflutningageiranum getur hlutfallið orðið 100% hvort
sem menntunarverkefnið snertir sérmenntun eða almenna menntun, að því tilskildu
                     að eftirfarandi skilyrði séu uppfyllt:
    a) sá sem fær menntunina skal ekki vera virkur áhafnarmeðlimur heldur skal
                         hann vera aukamaður um borð og
     b) menntunin skal fara fram um borð í skipum sem eru skráð í Bandalaginu.
      3. Í tilvikum þar sem bæði sérmenntun og almenn menntun eru þættir í
  aðstoðarverkefninu, sem ekki er hægt að aðskilja við útreikning á hlutfalli
aðstoðarinnar, og í tilvikum þar sem ekki er unnt að skera úr um hvort um er að
     ræða sérmenntun eða almenna menntun, skal hlutfallið, sem gildir fyrir
                               sérmenntun, gilda.
          4. Aðstoðarhæfur kostnaður við menntunarverkefni skal vera:
                      a) starfsmannakostnaður vegna kennara,
           b) ferðakostnaður kennara og nemenda, þ.m.t. vegna gistingar,
      c) annar tilfallandi kostnaður, s.s. efni og búnaður sem tengist beint
                                  verkefninu,
            d) afskriftir af tækjum og búnaði sem er einungis notaður í
                              menntunarverkefninu,
         e) kostnaður við leiðbeiningar- og ráðgjafarþjónustu viðvíkjandi
                              menntunarverkefninu,
    f) starfsmannakostnaður vegna lærlings (stjórnsýslukostnaður, leiga, óbeinn
 kostnaður) allt að heildarfjárhæð annars styrkhæfs kostnaðar samkvæmt liðum a
    til e. Einungis má reikna þann tíma sem lærlingur stundar í raun nám, að
        frádregnum virkum vinnustundum við framleiðslu eða samsvarandi.

          9. þáttur. Aðstoð vegna illa settra og fatlaðra starfsmanna
  40. gr. Aðstoð vegna ráðningar illa settra eða fatlaðra starfsmanna í formi
                                  launastyrks
  1. Aðstoðarkerfi vegna ráðningar illa settra starfsmanna í formi launastyrks
teljast samrýmast sameiginlega markaðnum í skilningi 3. mgr. 87. gr. sáttmálans
 og skulu vera undanþegin tilkynningarskyldunni í 3. mgr. 88. gr. sáttmálans ef
             þau uppfylla skilyrði 2. til 5. mgr. þessarar greinar.
     2. Aðstoðarhlutfallið má ekki fara yfir 50% af aðstoðarhæfum kostnaði.
   3. Aðstoðarhæfur kostnaður skal vera launakostnaður á 12 mánaða tímabili í
                               kjölfar ráðningar.
    Ef starfsmaður er verulega illa settur skal aðstoðarhæfur kostnaður vera
         launakostnaður á mest 24 mánaða tímabili í kjölfar ráðningar.
     4. Ef ráðningin felur ekki í sér nettófjölgun starfsmanna í viðkomandi
    starfsstöð, miðað við meðaltal undanfarinna tólf mánaða, skal staðan eða
     stöðurnar hafa losnað vegna brottfarar af frjálsum vilja, starfsloka á
   grundvelli aldurs, styttingar á vinnutíma af frjálsum vilja eða lögmætrar
           uppsagnar vegna misferlis en ekki vegna almennra uppsagna.
  5. Illa settur starfsmaður skal eiga rétt á samfelldri atvinnu í samfelldan
 lágmarkstíma í samræmi við viðkomandi landslög eða kjarasamninga sem gilda um
  ráðningarsamninga nema þegar um er að ræða lögmæta uppsögn vegna misferlis.
Ef ráðningartíminn er styttri en 12 mánuðir eða 24 mánuðir, eftir atvikum, skal
                lækka aðstoðina hlutfallslega í samræmi við það.
    41. gr. Aðstoð vegna ráðningar fatlaðra starfsmanna í formi launastyrks
    1. Aðstoð vegna ráðningar fatlaðra starfsmanna í formi launastyrks telst
samrýmast sameiginlega markaðnum í skilningi 3. mgr. 87. gr. sáttmálans og skal
   vera undanþegin tilkynningarskyldunni í 3. mgr. 88. gr. sáttmálans ef hún
              uppfyllir skilyrði 2. til 5. mgr. þessarar greinar.
     2. Aðstoðarhlutfallið má ekki fara yfir 75% af aðstoðarhæfum kostnaði.
 3. Aðstoðarhæfur kostnaður skal vera launakostnaður á tilteknu tímabili meðan
                      hinn fatlaði einstaklingur starfar.
    4. Ef ráðningin felur ekki í sér hreina fjölgun starfsmanna í viðkomandi
    starfsstöð, miðað við meðaltal undanfarinna tólf mánaða, skal staðan eða
     stöðurnar hafa losnað vegna brottfarar af frjálsum vilja, starfsloka á
   grundvelli aldurs, styttingar á vinnutíma af frjálsum vilja eða lögmætrar
           uppsagnar vegna misferlis en ekki vegna almennra uppsagna.
 5. Starfsmenn skulu eiga rétt á samfelldri atvinnu í samfelldan lágmarkstíma í
samræmi við viðkomandi landslög eða kjarasamninga sem gilda um ráðningarsamninga
           nema þegar um er að ræða lögmæta uppsögn vegna misferlis.
Ef ráðningartíminn er styttri en 12 mánuðir skal lækka aðstoðina hlutfallslega í
                                samræmi við það.
     42. gr. Aðstoð til að vega upp á móti aukakostnaði við að hafa fatlaða
                               starfsmenn í vinnu
     1. Aðstoð sem er veitt til að bæta upp aukakostnað við að hafa fatlaða
 starfsmenn í vinnu telst samrýmast sameiginlega markaðnum í skilningi 3. mgr.
 87. gr. sáttmálans og skal vera undanþegin tilkynningarskyldunni í 3. mgr. 88.
 gr. sáttmálans að því tilskildu að aðstoðin, sem er veitt, uppfylli skilyrðin
             sem mælt er fyrir um í 2. og 3. mgr. þessarar greinar.
    2. Aðstoðarhlutfallið má ekki fara yfir 100% af aðstoðarhæfum kostnaði.
   3. Aðstoðarhæfur kostnaður skal vera annar kostnaður en launakostnaður sem
  fellur undir 41. gr. sem er umfram þann kostnað sem styrkþegi hefði þurft að
  greiða vegna ófatlaðra starfsmanna þann tíma sem fatlaðir starfsmenn eru við
                                     störf.
                Aðstoðarhæfur kostnaður skal vera eftirfarandi:
                        a) kostnaður við aðlögun húsnæðis,
     b) kostnaður við að hafa í vinnu fólk sem starfar eingöngu við að aðstoða
                              fatlaða starfsmenn,
    c) kostnaður við að aðlaga eða kaupa búnað, eða kaupa viðurkenndan hugbúnað
 sem fatlaðir starfsmenn geta notað, þ.m.t. aðlagaður tæknibúnaður eða tæknileg
 hjálpartæki, sem er umfram þann kostnað sem aðstoðarþegi hefði þurft að greiða
  vegna ófatlaðra starfsmanna þann tíma sem fatlaðir starfsmenn eru við störf.
       d) ef aðstoðarþegi fær starfsmann í starf með verndaðri vinnuaðstöðu,
kostnaður við að byggja, setja upp eða stækka viðkomandi starfsstöð svo og allur
         stjórnsýslu- og flutningskostnaður vegna fatlaðra starfsmanna.

                            III. kafli. Lokaákvæði.
                              43. gr. Niðurfelling
                Reglugerð (EB) nr. 1628/2006 er felld úr gildi.
  Líta ber á allar tilvísanir í niðurfelldu reglugerðina og reglugerð (EB) nr.
    68/2001, reglugerð (EB) nr. 70/2001 og reglugerð (EB) nr. 2204/2002 sem
                         tilvísanir í þessa reglugerð.
                           44. gr. Bráðabirgðaákvæði
  1. Þessi reglugerð gildir um staka aðstoð sem var veitt áður en hún öðlaðist
gildi, uppfylli aðstoðin öll skilyrðin sem mælt er fyrir um í þessari reglugerð,
                            að undanskilinni 9. gr.
    2. Öll aðstoð, sem er veitt fyrir 31. desember 2008, sem uppfyllir ekki
skilyrðin, sem mælt er fyrir um í þessari reglugerð, en uppfyllir skilyrðin, sem
   mælt er fyrir um í reglugerð (EB) nr. 68/2001, reglugerð (EB) nr. 70/2001,
 reglugerð (EB) nr. 2204/2002 eða reglugerð (EB) nr. 1628/2006, telst samrýmast
sameiginlega markaðnum í skilningi 3. mgr. 87. gr. sáttmálans og skal undanþegin
              tilkynningarskyldunni í 3. mgr. 88. gr. sáttmálans.
   Alla aðra aðstoð, sem er veitt fyrir gildistöku þessarar reglugerðar, sem
    uppfyllir hvorki skilyrðin, sem mælt er fyrir um í þessari reglugerð né
  skilyrðin, sem mælt er fyrir um í einni reglugerðanna, sem um getur í fyrstu
     málsgrein, skal framkvæmdastjórnin meta í samræmi við gildandi ramma,
                 viðmiðunarreglur, orðsendingar og auglýsingar.
 3. Við lok gildistíma þessarar reglugerðar skulu öll aðstoðarkerfi, sem njóta
   undanþágu samkvæmt þessari reglugerð, vera áfram á undanþágu í sex mánaða
  aðlögunartíma, að undanskildum svæðisbundnum aðstoðarkerfum. Undanþága vegna
   aðstoðarkerfa rennur út á þeim degi sem gildistímabil samþykkts korts yfir
                         svæðisbundna aðstoð rennur út.
                        45. gr. Gildistaka og gildissvið
     Reglugerð þessi öðlast gildi á tuttugasta degi eftir að hún birtist í
                      Stjórnartíðindum Evrópusambandsins.
                       Hún gildir til 31. desember 2013.
 Reglugerð þessi er bindandi í heild sinni og gildir í öllum aðildarríkjunum án
                             frekari lögfestingar.
                         Gjört í Brussel 6. ágúst 2008.
                      Fyrir hönd framkvæmdastjórnarinnar,
                                  Neelie KROES
                               framkvæmdastjóri.
                                   I. VIÐAUKI
                  Skilgreining á litlu og meðalstóru fyrirtæki
                                1. gr. Fyrirtæki
  Fyrirtæki er aðili sem stundar atvinnustarfsemi, óháð því hvert rekstrarform
 þess er að lögum. Þetta tekur einkum til sjálfstætt starfandi einstaklinga og
fjölskyldufyrirtækja sem fást við handverk eða aðra starfsemi og sameignarfélaga
             eða samtaka sem stunda atvinnustarfsemi að staðaldri.
   2. gr. Fjöldi starfsfólks og viðmiðunarmörk sem ákvarða flokkun fyrirtækja
 1. Flokkur örfyrirtækja, lítilla og meðalstórra fyrirtækja nær til fyrirtækja
  sem hafa færri en 250 starfsmenn og ársvelta fer ekki yfir 50 milljónir evra
    og/eða niðurstöðutala efnahagsreiknings fer ekki yfir 43 milljónir evra.
2. Innan flokks lítilla og meðalstórra fyrirtækja eru lítil fyrirtæki skilgreind
sem fyrirtæki sem hafa færri en 50 starfsmenn og ársvelta og/eða niðurstöðutala
               efnahagsreiknings fer ekki yfir 10 milljónir evra.
3. Innan flokks lítilla og meðalstórra fyrirtækja eru örfyrirtæki skilgreind sem
  fyrirtæki sem hafa færri en 10 starfsmenn og ársvelta og/eða niðurstöðutala
               efnahagsreiknings fer ekki yfir 2 milljónir evra.
3. gr. Tegundir fyrirtækja sem mið er tekið af við útreikning starfsmannafjölda
                                  og fjárhæða
1. Óháð fyrirtæki er fyrirtæki sem ekki er flokkað sem hlutdeildarfyrirtæki í
         skilningi 2. mgr. eða sem tengt fyrirtæki í skilningi 3. mgr.
   2. Hlutdeildarfyrirtæki eru öll fyrirtæki sem ekki eru flokkuð sem tengd
  fyrirtæki í skilningi 3. mgr. og þar sem eftirfarandi vensl eru til staðar:
 fyrirtæki (aðliggjandi fyrirtæki) sem eiga, annaðhvort ein eða ásamt einu eða
 fleiri tengdum fyrirtækjum í skilningi 3. mgr., 25% eða meira af eigin fé eða
            atkvæðisrétti í öðru fyrirtæki (fráliggjandi fyrirtæki).
        Þó má flokka fyrirtæki sem óháð, og líta svo á að það eigi ekki
hlutdeildarfyrirtæki, jafnvel þótt þessum 25% mörkum sé náð eða farið yfir þau,
    ef um er að ræða eftirfarandi fjárfesta, svo fremi þeir séu ekki tengdir
      fyrirtækinu, sem um ræðir, í skilningi 3. mgr., annaðhvort einir eða
                                 sameiginlega:
    a) opinber fjárfestingarfélög, áhættufjármagnsfélög, einstaklinga eða hópa
  einstaklinga sem stunda reglulega áhættufjárfestingarstarfsemi og fjárfesta
       fyrir eigið fé í óskráðum fyrirtækjum (viðskiptaenglar) svo fremi
 heildarfjárfesting þessara fjárfesta í sama fyrirtækinu sé innan við 1 250 000
                                     evrur,
     b) háskóla eða rannsóknarmiðstöðvar sem ekki eru reknar í hagnaðarskyni,
                 c) stofnanafjárfesta, þ.m.t. byggðaþróunarsjóðir,
    d) óháð staðaryfirvöld með árlega fjárveitingu sem er lægri en 10 milljónir
                   evra og þar sem íbúar eru færri en 5 000.
     3. Tengd fyrirtæki eru fyrirtæki sem tengjast hvert öðru á einhvern
                               eftirfarandi hátt:
    a) fyrirtæki ræður meirihluta atkvæða hluthafa eða félaga í öðru fyrirtæki,
   b) fyrirtæki hefur rétt til að skipa eða leysa frá störfum meirihluta manna í
        stjórn, framkvæmdastjórn eða eftirlitsstjórn annars fyrirtækis,
    c) fyrirtæki hefur yfirráð yfir öðru fyrirtæki samkvæmt samningi sem gerður
       hefur verið við það fyrirtæki eða ákvæðum í stofnsamþykktum þess,
       d) fyrirtæki, sem er hluthafi eða félagi í öðru fyrirtæki, ræður eitt
meirihluta atkvæða hluthafanna eða félaganna samkvæmt samningi við aðra hluthafa
                           eða félaga fyrirtækisins.
Gert er ráð fyrir að ekki sé um að ræða yfirráð ef fjárfestarnir, sem taldir eru
 upp í annarri undirgrein 2. mgr., taka ekki beinan eða óbeinan þátt í stjórnun
     fyrirtækisins sem um er að ræða, með fyrirvara um réttindi þeirra sem
                                 hagsmunaaðila.
 Fyrirtæki, sem tengjast á einhvern þann hátt sem lýst er í fyrstu undirgrein í
gegnum eitt eða fleiri önnur fyrirtæki eða einhvern af fjárfestunum, sem lýst er
                        í 2. mgr., teljast einnig tengd.
      Fyrirtæki, sem tengjast á þennan hátt í gegnum einstakling, eða hóp
   einstaklinga, sem starfa saman, teljast líka tengd fyrirtæki ef þau stunda
   starfsemi sína eða hluta starfsemi sinnar á sama viðkomandi markaði eða á
                             aðliggjandi mörkuðum.
Aðliggjandi markaður er markaður fyrir vöru eða þjónustu sem liggur að eða frá
                              viðkomandi markaði.
 4. Ekki er hægt að líta svo á að fyrirtæki sé lítið eða meðalstórt ef 25% eða
 meira af atkvæðisrétti eða eigin fé þess er stjórnað beint eða óbeint af einum
eða fleiri opinberum aðilum, ýmist einum aðila eða nokkrum í sameiningu, nema í
          þeim tilvikum sem sett eru fram í annarri undirgrein 2. mgr.
 5. Fyrirtæki geta gefið út stöðuyfirlýsingu með gögnum um mörkin, sem sett eru
        fram í 2. gr., þar sem fram kemur hvort þau eru óháð fyrirtæki,
hlutdeildarfyrirtæki eða tengd fyrirtæki. Yfirlýsinguna má gefa út jafnvel þótt
fjármagnið dreifist á þann hátt að ekki sé unnt að ákvarða eignarhald á því, og
getur þá fyrirtækið lýst því yfir í góðri trú að hægt sé með réttu að álykta að
     ekki séu meira en 25% þess í eigu eins fyrirtækis eða í sameign margra
  fyrirtækja sem tengjast. Slíkar yfirlýsingar eru gefnar út með fyrirvara um
    eftirlit og rannsóknir sem kveðið er á um í innlendum reglum eða reglum
                                 Bandalagsins.
  4. gr. Gögn sem notuð eru við útreikning á fjölda starfsfólks, fjárhæðum og
                               viðmiðunartímabili
   1. Gögnin um útreikning á fjölda starfsfólks og fjárhæða eru þau sem varða
síðasta samþykkta reikningsskilatímabil og eru reiknuð á ársgrundvelli. Tekið er
  mið af þeim frá þeirri dagsetningu þegar uppgjörinu er lokað. Fjárhæðin, sem
   valin er fyrir veltuna, er reiknuð án virðisaukaskatts og annarra óbeinna
                                    skatta.
   2. Ef fyrirtæki uppgötvar, þann dag sem uppgjöri er lokað, að það hefur á
ársgrundvelli farið yfir eða fallið niður fyrir mörkin um fjölda starfsfólks eða
  fjárhagsmörkin, sem sett eru fram í 2. gr., leiðir það ekki til þess að það
öðlist eða tapi stöðu örfyrirtækis, lítils eða meðalstórs fyrirtækis nema farið
              sé yfir þau mörk tvö samfelld reikningsskilatímabil.
3. Þegar um er að ræða nýlega stofnuð fyrirtæki, þar sem uppgjör hefur enn ekki
 verið samþykkt, skulu gögnin fengin úr áreiðanlegu mati sem hefur farið fram á
                                 fjárhagsárinu.
                           5. gr. Fjöldi starfsfólks
Fjöldi starfsfólks samsvarar fjölda ársverka, þ.e. fjölda einstaklinga sem unnu
 fullt starf í viðkomandi fyrirtæki eða á vegum þess allt viðmiðunarárið sem um
     ræðir. Störf einstaklinga, sem hafa ekki unnið allt árið, eða unnið í
hlutastarfi, hvort sem það er lengur eða skemur, og árstíðabundins starfsfólks,
            reiknast sem brot af ársverkum. Til starfsfólks teljast:
                                   a) launþegar,
   b) einstaklingar sem starfa fyrir fyrirtækið, aðrir en yfirmenn þess, og sem
                    teljast starfsfólk samkvæmt landslögum,
                             c) eigendur sem stjórna,
   d) aðilar sem stunda reglulega starfsemi í fyrirtækinu og njóta fjárhagslegs
                           ávinnings af fyrirtækinu.
          Lærlingar eða nemendur í starfsþjálfun á námssamningi eða á
 starfsþjálfunarsamningi teljast ekki til starfsfólks. Sá tími sem varið er til
                 fæðingar- og foreldraorlofs reiknast ekki með.
                        6. gr. Ákvörðun gagna fyrirtækis
  1. Þegar um er að ræða óháð fyrirtæki eru gögnin, þ.m.t. fjöldi starfsfólks,
             eingöngu ákvörðuð á grundvelli uppgjörs fyrirtækisins.
 2. Gögn fyrirtækis, þ.m.t. fjöldi starfsfólks, sem á hlutdeildarfyrirtæki eða
      tengd fyrirtæki, eru ákvörðuð á grundvelli uppgjörs og annarra gagna
      fyrirtækisins eða samstæðureikninga þess, séu þeir fyrir hendi, eða
      samstæðureikninga þar sem gögn fyrirtækisins koma fram sem hluti af
                              samstæðureikningum.
Við gögnin, sem um getur í fyrstu undirgrein, bætast gögn hlutdeildarfyrirtækja
   viðkomandi fyrirtækis sem liggja að því eða frá því. Samsöfnun er í réttu
hlutfalli við hlutdeild í eigin fé eða atkvæðisrétti (eftir því hvort er hærra).
   Þegar um er að ræða gagnkvæma eignarhlutdeild gildir hærri hlutfallstalan.
Við gögnin, sem um getur í fyrstu og annarri undirgrein, bætast 100% gagna allra
 fyrirtækja sem tengjast beint eða óbeint viðkomandi fyrirtæki ef þau gögn eru
        ekki þegar hluti af uppgjörinu sem hluti af samstæðureikningum.
 3. Að því er varðar beitingu 2. mgr. eru gögn hlutdeildarfyrirtækja viðkomandi
fyrirtækis fengin úr uppgjöri þeirra og öðrum gögnum, eða úr samstæðureikningum,
séu þeir fyrir hendi. Við þau bætast 100% gagna fyrirtækja sem eru tengd þessum
    hlutdeildarfyrirtækjum nema gögnin úr uppgjöri þeirra séu þegar hluti af
                              samstæðureikningum.
   Að því er varðar beitingu 2. mgr. skal taka gögn fyrirtækja sem eru tengd
        viðkomandi fyrirtæki úr uppgjöri þeirra og öðrum gögnum, eða úr
samstæðureikningum séu þeir fyrir hendi. Við þetta bætast í réttu hlutfalli gögn
     hugsanlegra aðliggjandi eða fráliggjandi hlutdeildarfyrirtækja tengda
   fyrirtækisins nema þau hafi þegar verið tekin inn í samstæðureikningana í
 hlutfalli sem er a.m.k. jafnt hlutfallinu sem getið er í annarri undirgrein 2.
                                      mgr.
        4. Þegar engin gögn um starfsfólk tiltekins fyrirtækis birtast í
  samstæðureikningum er fjöldi starfsfólks reiknaður með því að safna saman, í
 réttum hlutföllum, gögnunum frá hlutdeildarfyrirtækjum þess og með því að bæta
        við gögnunum frá fyrirtækjunum sem viðkomandi fyrirtæki tengist.
                                  II. VIÐAUKI
Eyðublað fyrir samantekt upplýsinga sem veittar eru fyrir aðstoð vegna rannsókna
 og þróunar samkvæmt frekari upplýsingaskyldu sem mælt er fyrir um í 4. mgr. 9.
                                      gr.
    1. Aðstoð í þágu (heiti fyrirtækis (fyrirtækja) sem fær aðstoðina, lítið og
                        meðalstórt fyrirtæki eða ekki):
      2. Tilvísun aðstoðarkerfis (vísun framkvæmdastjórnarinnar í það eða þau
              fyrirliggjandi kerfi sem veitt aðstoð fellur undir):
     3. Opinber stofnun/stofnanir sem veita aðstoðina (nafn og tengiliðir þess
                 yfirvalds eða yfirvalda sem veita aðstoðina):
   4. Aðildarríki þar sem verkefni eða ráðstöfun, sem nýtur aðstoðar, er hrundið
                                  í framkvæmd:
                     5. Tegund aðstoðarkerfis eða ráðstöfunar:
                     6. Stutt lýsing á verkefni eða ráðstöfun:
                  7. Ef við á, aðstoðarhæfur kostnaður (í evrum):
                   8. Núvirði aðstoðarfjárhæðar (vergt) í evrum:
               9. Aðstoðarhlutfall (prósentur af vergu styrkígildi)
      10. Skilyrði háð greiðslum áformaðrar aðstoðar (ef um þau er að ræða).
         11. Áætluð upphafs- og lokadagsetning verkefnis eða ráðstöfunar.
                      12. Dagsetning þegar aðstoð var veitt.
 Eyðublað fyrir samantekt upplýsinga sem veittar eru fyrir aðstoð vegna stórra
 fjárfestingarverkefna samkvæmt frekari upplýsingaskyldu sem um getur í 4. mgr.
                                     9. gr.
        1. Aðstoð í þágu (heiti fyrirtækis (fyrirtækja) sem fær aðstoðina).
    2. Tilvísun aðstoðarkerfis (tilvísun framkvæmdastjórnarinnar í það eða þau
              fyrirliggjandi kerfi sem veitt aðstoð fellur undir).
    3. Opinber stofnun/stofnanir sem veita aðstoðina (heiti og tengiliðir þess
                 yfirvalds eða yfirvalda sem veita aðstoðina).
                 4. Aðildarríki þar sem fjárfestingin á sér stað.
    5. Svæði (3. stig í flokkun hagskýrslusvæða NUTS 3) þar sem fjárfestingin á
                                   sér stað.
    6. Sveitarfélag (áður 5. stig í flokkun hagskýrslusvæða, nú LAU 2) þar sem
                           fjárfestingin á sér stað.
   7. Tegund verkefnis (stofnun nýrrar starfsstöðvar, stækkun starfsstöðvar sem
  fyrir er, aukin fjölbreytni í framleiðslu starfsstöðvar með nýjum vörum til
     viðbótar eða grundvallarbreytingu í heildarframleiðsluferli starfandi
                                starfsstöðvar).
               8. Framleiddar vörur eða þjónusta veitt á grundvelli
fjárfestingarverkefnisins (með vöruskrá Evrópubandalaganna/atvinnugreinaflokkun
     Evrópubandalaganna eða vöruflokkun Evrópubandalagsins fyrir verkefni í
                               þjónustugeiranum).
                     9. Stutt lýsing á fjárfestingarverkefni.
      10. Núvirði aðstoðarhæfs kostnaðar við fjárfestingarverkefni (í evrum).
                  11. Núvirði aðstoðarfjárhæðar (vergt) í evrum.
           12. Aðstoðarhlutfall (% í núverandi jafngildi vergs styrks).
      13. Skilyrði háð greiðslum áformaðrar aðstoðar (ef um þau er að ræða).
                 14. Áætluð upphafs- og lokadagsetning verkefnis.
                      15. Dagsetning þegar aðstoð var veitt.
                                III. VIÐAUKI^1)
                ^1)Um texta viðaukans vísast til Stjtíð. A 99/2010.
     ^(1)Stjtíð. EB L 142, 14.5.1998, bls. 1. ^(2)Stjtíð. ESB C 210, 8.9.2007,
   bls. 14. ^(3)Stjtíð. EB L 10, 13.1.2001, bls. 33. Reglugerðinni var síðast
  breytt með reglugerð (EB) nr. 1976/2006 (Stjtíð. ESB L 368, 23.12.2006, bls.
85). ^(4)Stjtíð. ESB L 63, 28.2.2004, bls. 22. ^(5)Stjtíð. EB C 235, 21.8.2001,
    bls. 3. ^(6)Stjtíð. ESB C 194, 18.8.2006, bls. 2. ^(7)Stjtíð. ESB C 323,
 30.12.2006, bls. 1. ^(8)Stjtíð. EB L 10, 13.1.2001, bls. 20. Reglugerðinni var
     síðast breytt með reglugerð (EB) nr. 1976/2006. ^(9)Stjtíð. EB L 337,
   13.12.2002, bls. 3. Reglugerðinni var síðast breytt með reglugerð (EB) nr.
  1976/2006. ^(10)Stjtíð. ESB L 302, 1.11.2006, bls. 29. ^(11)Stjtíð. EB C 45,
 17.2.1996, bls. 5. ^(12)Stjtíð. EB C 37, 3.2.2001, bls. 3. ^(13)Stjtíð. ESB C
82, 1.4.2008, bls. 1. ^(14)Stjtíð. ESB C 54, 4.3.2006, bls. 13. ^(15)Stjtíð. EB
L 83, 27.3.1999, bls. 1. Reglugerðinni var síðast breytt með reglugerð (EB) nr.
   1791/2006 (Stjtíð. ESB L 363, 20.12.2006, bls. 1). ^(16)Stjtíð. ESB L 358,
 16.12.2006, bls. 3. ^(17)Stjtíð. EB L 205, 2.8.2002, bls. 1. Reglugerðinni var
 síðast breytt með reglugerð (EB) nr. 1791/2006 (Stjtíð. ESB L 363, 20.12.2006,
  bls. 1). ^(18)Stjtíð. ESB C 260, 28.10.2006, bls. 7. ^(19)Stjtíð. ESB C 244,
1.10.2004, bls. 2. ^(20)Stjtíð. ESB C 14, 19.1.2008, bls. 6. ^(21)Stjtíð. ESB C
     155, 20.6.2008, bls. 10. ^(22)Stjtíð. ESB L 283, 31.10.2003, bls. 51.
  Tilskipuninni var síðast breytt með tilskipun 2004/75/EB (Stjtíð. ESB L 157,
 30.4.2004, bls. 100). ^(23)Stjtíð. ESB L 124, 20.5.2003, bls. 36. ^(24)Stjtíð.
    EB L 17, 21.1.2000, bls. 22. ^(25)Stjtíð. ESB L 299, 16.11.2007, bls. 1.
 ^(26)Stjtíð. ESB L 379, 28.12.2006, bls. 5. ^(27)Stjtíð. ESB L 140, 30.4.2004,
   bls. 1. ^(28)Stjtíð. ESB L 24, 29.1.2004, bls. 1. ^(29)Stjtíð. ESB L 265,
26.9.2006, bls. 1. ^(30)Stjtíð. ESB L 24, 29.1.2008, bls. 8. ^(31)COM (2008) 19
 lokaútgáfa. ^(32)Stjtíð. ESB L 52, 21.2.2004, bls. 50. ^(33)Stjtíð. ESB L 32,
                              6.2.2007, bls. 183.

References

   Visible links
   1. file://2005044.html#g31
   2. file://1993002.html
   3. file://2003090.html#g34
   4. file://2003090.html#g42
   5. file://1993134.html
   6. file://2002160.html
   7. file://1978036.html
   8. file://1996146.html#g14
   9. file://1995004.html
  10. file://1990113.html#g2
  11. file://2005088.html
  12. file://1987097.html
  13. file://1993002.html
  14. file://1966019.html#g1
  15. file://1994138.html#g42
  16. file://1994048.html
  17. file://1992055.html
  18. file://1993037.html
  19. file://2005044.html#g31
