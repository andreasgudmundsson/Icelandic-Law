
   --------------------------------------------------------------------------

                                 Samkeppnislög

                              2005 nr. 44 19. maí

   --------------------------------------------------------------------------

                 Ferill málsins á Alþingi.   Frumvarp til laga.

Tóku gildi 1. júlí 2005, nema ákvæði til bráðabirgða sem tók gildi 20. maí 2005.
 Breytt með l. 52/2007 (tóku gildi 3. apríl 2007), [1]l. 88/2008 (taka gildi 1.
  jan. 2009 nema brbákv. VII sem tók gildi 21. júní 2008) og l. 94/2008 (tóku
                             gildi 24. júní 2008).

                        I. kafli. Markmið og gildissvið.
 1. gr. Lög þessi hafa það markmið að efla virka samkeppni í viðskiptum og þar
 með vinna að hagkvæmri nýtingu framleiðsluþátta þjóðfélagsins. Markmiði þessu
                              skal náð með því að:
   a. vinna gegn óhæfilegum hindrunum og takmörkunum á frelsi í atvinnurekstri,
               b. vinna gegn skaðlegri fákeppni og samkeppnishömlum,
              c. auðvelda aðgang nýrra samkeppnisaðila að markaðnum.
    2. gr. Lögin taka til hvers konar atvinnustarfsemi, svo sem framleiðslu,
verslunar og þjónustu, án tillits til þess hvort hún er rekin af einstaklingum,
                      félögum, opinberum aðilum eða öðrum.
      Lögin taka ekki til launa eða annarra starfskjara launþega samkvæmt
                                kjarasamningum.
3. gr. Lög þessi taka til samninga, skilmála og athafna sem hafa eða ætlað er að
                            hafa áhrif hér á landi.
 Lögin taka ekki til samninga, skilmála og athafna sem aðeins er ætlað að hafa
     áhrif utan Íslands, sbr. þó ákvæði VII. kafla og reglur um viðskipti á
               sameiginlegum markaði Evrópska efnahagssvæðisins.
 Samkeppniseftirlitið skal aðstoða við framkvæmd samkeppnisreglna annarra ríkja
og alþjóðastofnana í samræmi við gagnkvæmar skuldbindingar í milliríkjasamningum
                            sem Ísland er aðili að.

                            II. kafli. Orðskýringar.
              4. gr. Merking orða í lögum þessum er sem hér segir:
   1. Atvinnurekstur er hvers konar atvinnustarfsemi, óháð formi eignarhalds og
án tillits til þeirrar vöru, þjónustu eða réttinda sem verslað eða sýslað er með
                               gegn endurgjaldi.
    2. Fyrirtæki er einstaklingur, félag, opinberir aðilar og aðrir sem stunda
                                atvinnurekstur.
    3. Fyrirtækjasamstæða er samband fyrirtækja með þannig eignauppbyggingu að
eitt fyrirtæki á svo stóran hlut í öðru fyrirtæki eða fleiri fyrirtækjum að það
  fer með meiri hluta atkvæða. Það fyrirtæki skoðast því sem móðurfyrirtæki en
hitt eða hin fyrirtækin sem dótturfyrirtæki. Til fyrirtækjasamstæðu telst einnig
    fyrirtæki þar sem móðurfyrirtæki og dótturfyrirtæki eða eitt eða fleiri
 dótturfyrirtæki eiga saman svo mörg hlutabréf eða hluti að þau fara með meiri
                             hluta atkvæða í þeim.
   4. Markaðsráðandi staða er þegar fyrirtæki hefur þann efnahagslega styrkleika
að geta hindrað virka samkeppni á þeim markaði sem máli skiptir og það getur að
 verulegu leyti starfað án þess að taka tillit til keppinauta, viðskiptavina og
                                   neytenda.
   5. Markaður er sölusvæði vöru og staðgengdarvöru og/eða sölusvæði þjónustu og
staðgengdarþjónustu. Staðgengdarvara og staðgengdarþjónusta er vara eða þjónusta
          sem að fullu eða verulegu leyti getur komið í stað annarrar.
    6. Neytandi er einstaklingur sem kaupir vöru eða þjónustu gegn endurgjaldi,
                   enda séu kaupin ekki gerð í atvinnuskyni.
                                      7. ^1)
     8. Sölustig framleiðslu ber að líta á sem eitt sölustig, heildsölu annað
                     sölustig, smásölu hið þriðja o.s.frv.
   9. Vara er samkvæmt lögum þessum fasteignir og lausafé, þ.m.t. skip, loftför,
                   lofttegundir, rafmagn og aðrir orkugjafar.
     10. Verð er andvirði vöru og þjónustu, þ.e. hvers konar endurgreiðsla án
 tillits til þess hvort notað er annað heiti, svo sem endurgjald, laun, þóknun,
              frakt, flutningsgjald, taxti, leiga eða því um líkt.
                                      11. ^1)
        12. Þjónusta er hvers konar fyrirgreiðsla, vinna eða þjónusta gegn
               endurgjaldi, nema launuð vinna í þjónustu annarra.
          Rísi ágreiningur um hvað falla skuli undir hugtök þessi sker
                    Samkeppniseftirlitið úr þeim ágreiningi.
                               ^1)L. 94/2008, 1. gr.

                            III. kafli. Stjórnsýsla.
5. gr. Viðskiptaráðherra fer með framkvæmd laga þessara en í umboði hans annast
sérstök stofnun, Samkeppniseftirlitið, eftirlit samkvæmt lögum þessum og daglega
                   stjórnsýslu á því sviði sem lögin ná til.
  Með yfirstjórn Samkeppniseftirlitsins fer þriggja manna stjórn sem ráðherra
  skipar til fjögurra ára í senn. Þrír varamenn skulu skipaðir með sama hætti.
       Ráðherra skipar formann stjórnar og ákveður þóknun stjórnarmanna.
  Hlutverk stjórnar er að móta áherslur í starfi og fylgjast með starfsemi og
  rekstri Samkeppniseftirlitsins. Meiri háttar efnislegar ákvarðanir skal bera
       undir stjórn til samþykktar eða synjunar. Stjórnin skal setja sér
  starfsreglur^1) þar sem m.a. skal kveðið á um hvað teljist til meiri háttar
          ákvarðana. Reglurnar skulu birtar í B-deild Stjórnartíðinda.
                                 ^1)Rgl. 759/2005.
 6. gr. Forstjóri Samkeppniseftirlitsins skal ráðinn af stjórn stofnunarinnar.
Forstjóri annast daglega stjórnun á starfsemi og rekstri stofnunarinnar. Stjórn
   stofnunarinnar ákveður starfskjör forstjóra og setur honum starfslýsingu.
                   Forstjóri ræður starfsmenn stofnunarinnar.
 7. gr. Stjórnarmenn skulu hafa sérþekkingu á samkeppnis- og viðskiptamálum og
                       menntun sem nýtist á þessu sviði.
  Forstjóri skal hafa menntun á háskólastigi og búa yfir víðtækri þekkingu og
                        reynslu á sviði samkeppnismála.
 Stjórnarmenn og forstjóri skulu vera lögráða og mega aldrei hafa verið sviptir
forræði á búi sínu. Þeir skulu hafa óflekkað mannorð og mega ekki í tengslum við
   atvinnurekstur hafa hlotið dóm fyrir refsiverðan verknað samkvæmt almennum
hegningarlögum, lögum um hlutafélög, einkahlutafélög, bókhald, ársreikninga eða
                         gjaldþrot eða samkeppnislögum.
  Stjórnarmenn og forstjóri skulu hvorki taka þátt í meðferð mála þar sem þeir
  eiga verulegra hagsmuna að gæta né mála er varða aðila sem eru þeim tengdir
                         persónulega eða fjárhagslega.
            8. gr. Hlutverk Samkeppniseftirlitsins er sem hér segir:
    a. að framfylgja boðum og bönnum laga þessara og leyfa undanþágur samkvæmt
                                     þeim,
         b. að ákveða aðgerðir gegn samkeppnishamlandi hegðun fyrirtækja,
   c. að gæta þess að aðgerðir opinberra aðila takmarki ekki samkeppni og benda
  stjórnvöldum á leiðir til þess að gera samkeppni virkari og auðvelda aðgang
                       nýrra samkeppnisaðila að markaði,
       d. að fylgjast með þróun á samkeppnis- og viðskiptaháttum á einstökum
 mörkuðum í íslensku viðskiptalífi og kanna stjórnunar- og eignatengsl á milli
     fyrirtækja; skal þetta gert m.a. í því skyni að meta hvort í íslensku
   viðskiptalífi sé að finna einkenni hringamyndunar, óæskilegra tengsla eða
valdasamþjöppunar sem takmarkað geta samkeppni; stofnunin skal birta skýrslur um
 athuganir sínar og grípa til aðgerða til að stuðla að virkri samkeppni þar sem
                              það er nauðsynlegt.
            Samkeppniseftirlitið setur sér reglur^1) um málsmeðferð.
 Samkeppniseftirlitið tekur ákvörðun um það hvort erindi sem berst stofnuninni
gefi nægar ástæður til rannsóknar. Við afgreiðslu mála samkvæmt lögum þessum er
           Samkeppniseftirlitinu heimilt að raða málum í forgangsröð.
   ^1)Rgl. 880/2005, sbr. rgl. 924/2007; rgl. 890/2005, rgl. 684/2008, sbr. rgl.
                                   854/2008.
   9. gr. Ákvarðanir Samkeppniseftirlitsins sæta kæru til sérstakrar nefndar,
áfrýjunarnefndar samkeppnismála. Skrifleg kæra skal berast innan fjögurra vikna
 frá því að aðila máls var tilkynnt um ákvörðunina. Úrskurður áfrýjunarnefndar
         samkeppnismála skal liggja fyrir innan sex vikna frá málskoti.
Í áfrýjunarnefnd samkeppnismála sitja þrír menn og jafnmargir til vara, skipaðir
   af ráðherra eftir tilnefningu Hæstaréttar. Formaður og varamaður hans, sem
 jafnframt er varaformaður, skulu uppfylla hæfisskilyrði hæstaréttardómara, en
      aðrir nefndarmenn skulu hafa faglega kunnáttu á sviði samkeppnis- og
                                 viðskiptamála.
      Skipunartími áfrýjunarnefndar er hinn sami og skipunartími stjórnar
                            Samkeppniseftirlitsins.

                     IV. kafli. Bann við samkeppnishömlum.
  10. gr. Allir samningar og samþykktir milli fyrirtækja, hvort heldur þær eru
 bindandi eða leiðbeinandi, og samstilltar aðgerðir sem hafa að markmiði eða af
þeim leiðir að komið sé í veg fyrir samkeppni, hún sé takmörkuð eða henni raskað
                                 eru bannaðar.
   Bann þetta tekur m.a. til samninga, samþykkta og samstilltra aðgerða sem:
   a. áhrif hafa á verð, afslætti, álagningu eða önnur viðskiptakjör með beinum
                               eða óbeinum hætti,
     b. takmarka eða stýra framleiðslu, mörkuðum, tækniþróun eða fjárfestingu,
                       c. skipta mörkuðum eða birgðalindum,
    d. mismuna viðskiptaaðilum með ólíkum skilmálum í sams konar viðskiptum og
                     veikja þannig samkeppnisstöðu þeirra,
   e. setja sem skilyrði fyrir samningagerð að hinir viðsemjendurnir taki á sig
viðbótarskuldbindingar sem tengjast ekki efni samninganna, hvorki í eðli sínu né
                            samkvæmt viðskiptavenju.
 11. gr. Misnotkun eins eða fleiri fyrirtækja á markaðsráðandi stöðu er bönnuð.
               Misnotkun skv. 1. mgr. getur m.a. falist í því að:
     a. beint eða óbeint sé krafist ósanngjarns kaup- eða söluverðs eða aðrir
                    ósanngjarnir viðskiptaskilmálar settir,
    b. settar séu takmarkanir á framleiðslu, markaði eða tækniþróun, neytendum
                                   til tjóns,
    c. viðskiptaaðilum sé mismunað með ólíkum skilmálum í sams konar viðskiptum
                    og samkeppnisstaða þeirra þannig veikt,
    d. sett sé það skilyrði fyrir samningagerð að hinir viðsemjendurnir taki á
  sig viðbótarskuldbindingar sem tengjast ekki efni samninganna, hvorki í eðli
                        sínu né samkvæmt viðskiptavenju.
 12. gr. Samtökum fyrirtækja er óheimilt að ákveða samkeppnishömlur eða hvetja
   til hindrana sem bannaðar eru samkvæmt lögum þessum eða brjóta í bága við
                          ákvarðanir skv. 16.18. gr.
Bann þetta nær einnig til stjórnarmanna samtaka, starfsmanna þeirra og manna sem
                valdir eru til trúnaðarstarfa í þágu samtakanna.
    13. gr. Samningar milli fyrirtækja falla ekki undir bann skv. 10. gr. ef
 samanlögð markaðshlutdeild allra samstarfsfyrirtækja fer ekki á neinum markaði
                             sem skiptir máli yfir:
    a. 5% viðmiðunarmörk, ef samningurinn er milli fyrirtækja sem starfa á sama
                framleiðslu- eða sölustigi (láréttur samningur),
     b. 10% viðmiðunarmörk, ef samningurinn er á milli fyrirtækja sem starfa á
          mismunandi framleiðslu- eða sölustigi (lóðréttur samningur).
Ef um sambland af láréttum og lóðréttum samningum er að ræða eða ef erfitt er að
flokka samning annaðhvort sem láréttan eða lóðréttan gilda 5% viðmiðunarmörkin.
    Samningar skv. 1. mgr. falla ekki undir bann skv. 10. gr. þrátt fyrir að
 markaðshlutdeild fari upp fyrir viðmiðunarmörk skv. 1. mgr. ef hlutdeildin fer
   ekki upp fyrir 5,5% í láréttum samningum eða 11% í lóðréttum samningum tvö
                               fjárhagsár í röð.
  Samstarfsfyrirtæki skv. 1. mgr. eru fyrirtæki sem eiga aðild að samningnum,
fyrirtæki sem aðilar samningsins hafa bein eða óbein yfirráð yfir eða fyrirtæki
            sem hafa bein eða óbein yfirráð yfir aðilum samningsins.
  Ákvæði þessarar greinar gilda einnig um samstilltar aðgerðir skv. 10. gr. og
                   ákvarðanir samtaka fyrirtækja skv. 12. gr.
    Ákvæði þessarar greinar gilda ekki ef samkeppni á viðkomandi markaði er
      takmörkuð af uppsöfnuðum áhrifum sambærilegra samninga á markaðnum.
  14. gr. Þegar um er að ræða opinbert fyrirtæki eða fyrirtæki sem starfar að
          einhverju leyti í skjóli opinbers einkaleyfis eða verndar er
 Samkeppniseftirlitinu heimilt að mæla fyrir um fjárhagslegan aðskilnað, annars
   vegar á milli þess hluta rekstrar fyrirtækisins sem nýtur einkaleyfis eða
 verndar og hins vegar þess hluta rekstrar sem er í frjálsri samkeppni við aðra
 aðila. Skal þess gætt að samkeppnisrekstur sé ekki niðurgreiddur af starfsemi
                       sem nýtur einkaleyfis eða verndar.
 15. gr. Samkeppniseftirlitið getur veitt undanþágu frá ákvæðum 10. og 12. gr.
 Skilyrði slíkrar undanþágu eru að samningar, samþykktir, samstilltar aðgerðir
                      eða ákvarðanir skv. 10. og 12. gr.:
    a. stuðli að bættri framleiðslu eða dreifingu á vöru eða þjónustu eða efli
                     tæknilegar og efnahagslegar framfarir,
      b. veiti neytendum sanngjarna hlutdeild í ávinningi sem af þeim hlýst,
     c. leggi ekki höft á hlutaðeigandi fyrirtæki sem óþörf eru til að settum
                             markmiðum verði náð og
    d. veiti fyrirtækjunum ekki færi á að koma í veg fyrir samkeppni að því er
 varðar verulegan hluta framleiðsluvaranna eða þjónustunnar sem um er að ræða.
 Hægt er að setja skilyrði fyrir undanþágu. Samkeppniseftirlitið getur krafist
    þess að umsóknir um undanþágu skv. 1. mgr. verði settar fram á sérstöku
                                   eyðublaði.
Samkeppniseftirlitið getur dregið undanþágu til baka eða breytt skilyrðum hennar
                                      ef:
          a. forsendur sem lágu til grundvallar undanþágunni hafa breyst,
    b. undanþágan hefur verið veitt á grundvelli rangra eða villandi upplýsinga
                                      eða
        c. fyrirtæki brýtur þau skilyrði sem sett voru fyrir undanþágunni.
  Samkeppniseftirlitið setur reglur^1) þar sem tilteknum tegundum samninga sem
    uppfylla skilyrði 1. mgr. er veitt undanþága frá ákvæðum 10. og 12. gr.
                                (hópundanþága).
   ^1)Rgl. 256/2002, sbr. rgl. 898/2005; rgl. 257/2002, sbr. rgl. 898/2005; rgl.
        259/2002, sbr. rgl. 898/2005; rgl. 260/2002, sbr. rgl. 898/2005.

                    V. kafli. Eftirlit með samkeppnishömlum.
          16. gr. Samkeppniseftirlitið getur gripið til aðgerða gegn:
    a. samningum, skilmálum og hvers konar athöfnum sem brjóta í bága við 10.,
                                11. og 12. gr.,
   b. athöfnum opinberra aðila að því marki sem þær kunna að hafa skaðleg áhrif
 á samkeppni að því tilskildu að sérlög hafi ekki að geyma sérstakar reglur um
                     heimild eða skyldu til slíkra athafna.
  Aðgerðir Samkeppniseftirlitsins geta falið í sér hverjar þær ráðstafanir sem
   nauðsynlegar eru til að stöðva brot gegn ákvæðum laganna eða bregðast við
     athöfnum opinberra aðila sem kunna að hafa skaðleg áhrif á samkeppni.
   Samkeppniseftirlitið getur beitt úrræðum bæði til breytingar á atferli og
skipulagi, í hlutfalli við það brot sem framið hefur verið og nauðsynlegt telst
     til að stöðva það í reynd. Þó er einungis heimilt að beita úrræðum til
breytingar á skipulagi ef sýnt þykir að ekki sé fyrir hendi árangursríkt úrræði
 til breytingar á atferli eða þar sem jafnárangursríkt úrræði til breytingar á
atferli væri meira íþyngjandi fyrir hlutaðeigandi aðila en úrræði til breytingar
                                  á skipulagi.
 Samkeppniseftirlitinu er heimilt að taka ákvarðanir til bráðabirgða um einstök
                                    mál ef:
   a. sennilegt þykir að sú háttsemi eða þær aðstæður sem til athugunar eru fari
  gegn ákvæðum samkeppnislaga eða ákvörðunum teknum á grundvelli þeirra eða ef
           athafnir opinberra aðila hafa skaðleg áhrif á samkeppni og
    b. líklegt er að bið eftir endanlegri ákvörðun Samkeppniseftirlitsins leiði
til röskunar á samkeppni sem verði afstýrt með endanlegri ákvörðun eða málið að
                           öðru leyti þolir ekki bið.
 Bráðabirgðaákvörðun skal gilda í tiltekinn tíma og má endurnýja hana ef það er
                               talið nauðsynlegt.
 17. gr. [Samruni telst hafa átt sér stað þegar breyting verður á yfirráðum til
                                   frambúðar:
    a. vegna samruna tveggja eða fleiri fyrirtækja eða hluta úr fyrirtækjum sem
                           áður störfuðu sjálfstætt,
                  b. þegar fyrirtæki tekur yfir annað fyrirtæki,
    c. vegna þess að einn eða fleiri aðilar, sem þegar hafa yfirráð yfir a.m.k.
einu fyrirtæki, eða eitt eða fleiri fyrirtæki ná beinum eða óbeinum yfirráðum, í
  heild eða að hluta, yfir einu eða fleiri fyrirtækjum til viðbótar með því að
            kaupa verðbréf eða eignir, með samningi eða öðrum hætti,
    d. með stofnun fyrirtækis um sameiginlegt verkefni sem gegnir til frambúðar
                 allri starfsemi sjálfstæðrar efnahagseiningar.
 Yfirráð skv. 1. mgr. skapast af rétti, með samningum eða með einhverjum öðrum
 hætti sem annaðhvort sérstaklega eða samanlagt, og með hliðsjón af staðreyndum
eða lagalegum atriðum sem við eiga, gerir aðila kleift að hafa afgerandi áhrif á
                             fyrirtæki, einkum með:
    a. eignarhaldi eða rétti til að nota eignir fyrirtækis, allar eða að hluta,
          b. rétti eða samningum sem veita afgerandi áhrif á samsetningu,
              atkvæðagreiðslu eða ákvarðanir stofnana fyrirtækis.
                           Yfirráð öðlast aðilar sem:
      a. eru rétthafar eða eiga tilkall til réttar samkvæmt samningum þar að
                                  lútandi, eða
   b. þrátt fyrir að vera ekki handhafar slíks réttar eða eiga ekki tilkall til
      réttar samkvæmt slíkum samningum hafa möguleika til að beita slíkum
                                 réttindum.]^1)
                               ^1)L. 94/2008, 2. gr.
   [17. gr. a. Tilkynna skal um samruna sem uppfyllir eftirfarandi skilyrði:
     a. Sameiginleg heildarvelta viðkomandi fyrirtækja er 2 milljarðar kr. eða
                              meira á Íslandi, og
   b. að minnsta kosti tvö af þeim fyrirtækjum sem aðild eiga að samrunanum hafa
             a.m.k. 200 millj. kr. ársveltu á Íslandi hvert um sig.
Telja skal með veltu skv. 1. mgr. veltu móður- og dótturfélaga, fyrirtækja innan
 sömu fyrirtækjasamstæðu og fyrirtækja sem aðilar samrunans hafa bein eða óbein
                                 yfirráð yfir.
Tilkynna skal Samkeppniseftirlitinu um samruna áður en hann kemur til framkvæmda
en eftir að samningur um hann er gerður, tilkynnt er opinberlega um yfirtökuboð
eða yfirráða í fyrirtæki er aflað. Samruni sem fellur undir ákvæði laga þessara
  skal ekki koma til framkvæmda á meðan Samkeppniseftirlitið fjallar um hann.
 Samkeppniseftirlitið getur samkvæmt beiðni veitt undanþágu frá því að samruni
 komi ekki til framkvæmda á meðan Samkeppniseftirlitið fjallar um hann, enda sé
sýnt fram á að tafir á framkvæmd samrunans geti skaðað viðkomandi fyrirtæki eða
    viðskiptaaðila þess og að samkeppni sé stefnt í hættu. Beiðnin skal vera
skrifleg og rökstudd. Undanþágu er heimilt að binda skilyrðum í þeim tilgangi að
                            tryggja virka samkeppni.
Í tilkynningu um samruna skal veita upplýsingar um hann, þau fyrirtæki sem honum
  tengjast, um viðkomandi markaði og um önnur nauðsynleg atriði við athugun á
samkeppnislegum áhrifum samrunans. Samkeppniseftirlitið setur reglur^1) þar sem
  nánar eru tilgreindar þær upplýsingar sem fram verða að koma í tilkynningu.
      Heimilt er að tilkynna samruna með styttri tilkynningu þegar eitt af
                      eftirfarandi skilyrðum er uppfyllt:
         a. Þeir markaðir þar sem áhrifa samrunans gætir eru ekki tengdir.
     b. Tveir eða fleiri aðilar samrunans starfa á sama vöru- og landfræðilega
markaði (láréttur samruni) og markaðshlutdeild þeirra samanlagt er minni en 20%.
   c. Tveir eða fleiri aðilar samrunans starfa á vörumörkuðum sem eru á efra eða
     neðra sölustigi miðað við markað þar sem annar aðili samrunans starfar
       (lóðréttur samruni) og markaðshlutdeild hvers þeirra eða samanlögð
                    markaðshlutdeild þeirra er minni en 30%.
      d. Um er að ræða samruna í skilningi d-liðar 1. mgr. 17. gr. sem hefur
                          takmörkuð áhrif hér á landi.
    e. Aðili sem hafði yfirráð yfir fyrirtæki ásamt öðrum nær fullum yfirráðum
                                   yfir því.
           Styttri tilkynningu skulu fylgja eftirfarandi upplýsingar:
    a. Yfirlit yfir þau fyrirtæki sem samrunaaðilar hafa bein eða óbein yfirráð
                                     yfir.
     b. Lýsing á þeim vöru- eða þjónustumörkuðum og landfræðilegu mörkuðum sem
samruninn hefur áhrif á og rökstutt mat á markaðshlutdeild viðkomandi fyrirtækja
                                á þeim mörkuðum.
               c. Rökstutt mat á samkeppnislegum áhrifum samrunans.
     d. Afrit af öllum samningum og öðrum gerningum sem liggja til grundvallar
   samrunanum ásamt afriti af ársreikningum þeirra fyrirtækja sem eru aðilar
                                 samrunans.]^2)
            ^1)Rgl. 684/2008, sbr. rgl. 854/2008. ^2)L. 94/2008, 3. gr.
  [17. gr. b. Ef um er að ræða samruna í skilningi a-liðar 1. mgr. 17. gr. eða
 öflun sameiginlegra yfirráða í skilningi c-liðar sömu málsgreinar skulu aðilar
  samrunans eða þeir sem ná sameiginlega yfirráðum, eftir því sem við á, ganga
                   sameiginlega frá tilkynningu um samrunann.
  Eignist fyrirtæki ráðandi hlut í öðru fyrirtæki skal fyrirtækið sem stóð að
 yfirtökunni ganga frá tilkynningu um samruna. Sé um yfirtökuboð í fyrirtæki að
                   ræða skal bjóðandi ganga frá tilkynningu.
Telji Samkeppniseftirlitið verulegar líkur á að samruni, sem þegar hefur átt sér
  stað og uppfyllir ekki skilyrði a- og b-liðar 1. mgr. 17. gr. a, geti dregið
umtalsvert úr virkri samkeppni er stofnuninni heimilt að krefja samrunaaðila um
 tilkynningu um samrunann ef sameiginleg heildarvelta viðkomandi fyrirtækja er
   meiri en einn milljarður króna á ári. Eftir að krafa hefur verið sett fram
        byrjar frestur skv. 17. gr. d að líða fyrsta virka dag eftir að
   Samkeppniseftirlitinu berst tilkynning sem uppfyllir skilyrði 17. gr. a og
                    reglna sem settar eru samkvæmt ákvæðinu.
 Ef aðilar samruna sem uppfyllir ekki skilyrði a- og b-liðar 1. mgr. 17. gr. a
 greina Samkeppniseftirlitinu frá því skriflega að samruninn hafi átt sér stað
skal Samkeppniseftirlitið innan 15 virkra daga ákveða hvort beita skuli heimild
                                  skv. 3. mgr.
 Um málsmeðferð og heimildir Samkeppniseftirlitsins til íhlutunar vegna samruna
 sem krafist er tilkynningar um fer að öðru leyti eftir ákvæðum 17. gr. a  17.
                                   gr. e.]^1)
                               ^1)L. 94/2008, 3. gr.
[17. gr. c. Telji Samkeppniseftirlitið að samruni hindri virka samkeppni með því
  að markaðsráðandi staða eins eða fleiri fyrirtækja verði til eða slík staða
 styrkist, eða verði til þess að samkeppni á markaði raskist að öðru leyti með
  umtalsverðum hætti, getur stofnunin ógilt samruna. Jafnframt skal við mat á
 lögmæti samruna taka tillit til tækni- og efnahagsframfara að því tilskildu að
 þær séu neytendum til hagsbóta og hindri ekki samkeppni. Samkeppniseftirlitið
     getur einnig sett slíkum samruna skilyrði sem verður að uppfylla innan
tilskilins tíma. Við mat á lögmæti samruna skal Samkeppniseftirlitið taka tillit
 til þess að hvaða marki alþjóðleg samkeppni hefur áhrif á samkeppnisstöðu hins
sameinaða fyrirtækis. Enn fremur skal við mat á lögmæti samruna taka tillit til
      þess hvort markaður er opinn eða aðgangur að honum er hindraður.]^1)
                               ^1)L. 94/2008, 3. gr.
 [17. gr. d. Samkeppniseftirlitið skal innan 25 virkra daga tilkynna þeim aðila
 sem sent hefur stofnuninni samrunatilkynningu ef hún telur ástæðu til frekari
   rannsóknar á samkeppnislegum áhrifum samruna. Frestur þessi byrjar að líða
 fyrsta virka dag eftir að Samkeppniseftirlitinu barst tilkynning sem uppfyllir
 skilyrði 6. mgr. 17. gr. a og reglna sem settar eru samkvæmt ákvæðinu. Berist
tilkynning frá Samkeppniseftirlitinu skv. 1. málsl. ekki innan tilskilins frests
 getur Samkeppniseftirlitið ekki ógilt samrunann. Ákvörðun um ógildingu samruna
skal taka eigi síðar en 70 virkum dögum eftir að tilkynning skv. 1. málsl. hefur
   verið send þeim aðila sem tilkynnti um samruna. Ef nauðsynlegt er að afla
 frekari upplýsinga er Samkeppniseftirlitinu heimilt að framlengja þennan frest
                           um allt að 20 virka daga.
Berist styttri samrunatilkynning getur Samkeppniseftirlitið innan 15 virkra daga
frá móttöku hennar krafist lengri tilkynningar ef skilyrði 6. mgr. 17. gr. a eru
   ekki uppfyllt eða slíkt þykir nauðsynlegt til að meta samkeppnisleg áhrif
 samrunans. Í slíkum tilvikum byrjar frestur skv. 1. mgr. að líða þegar lengri
                               tilkynning berst.
   Taki Samkeppniseftirlitið ekki ákvörðun um ógildingu samruna eða setningu
   skilyrða fyrir samruna innan fresta samkvæmt þessari grein getur stofnunin
               hvorki ógilt samrunann né sett honum skilyrði.]^1)
                               ^1)L. 94/2008, 3. gr.
   [17. gr. e. Ákveði Samkeppniseftirlitið að hafna samruna getur stofnunin,
samhliða ákvörðun á grundvelli 17. gr. c eða með sérstakri ákvörðun, mælt fyrir
    um að fyrirtæki eða eignir sem sameinaðar hafa verið verði aðskildar eða
sameiginlegri stjórn hætt eða að gripið verði til annarra viðeigandi aðgerða til
               að skapa að nýju skilyrði fyrir virkri samkeppni.
Ef áfrýjunarnefnd samkeppnismála eða dómstóll ógildir ákvörðun um höfnun samruna
    eða um setningu skilyrða fyrir samruna vegna formgalla á málsmeðferð er
    Samkeppniseftirlitinu heimilt að taka samrunann til skoðunar að nýju. Ef
breytingar hafa orðið á markaðsaðstæðum skulu tilkynnendur þegar í stað afhenda
  Samkeppniseftirlitinu nýja samrunatilkynningu. Hafi engar slíkar breytingar
     orðið skulu þeir gera Samkeppniseftirlitinu grein fyrir því án tafar.
Samkeppniseftirlitið skal taka ákvörðun um höfnun samruna eða setningu skilyrða
fyrir samruna í máli sem hefur verið endurupptekið eigi síðar en 30 virkum dögum
       eftir að endanleg niðurstaða liggur fyrir um ógildingu ákvörðunar
                                stofnunarinnar.
   Hafi Samkeppniseftirlitið komist að þeirri niðurstöðu að samruni hafi ekki
       raskað samkeppni eða heimilað samruna með setningu skilyrða getur
              Samkeppniseftirlitið afturkallað slíka ákvörðun ef:
     a. ákvörðunin er byggð á röngum upplýsingum sem einhver samrunaaðila ber
            ábyrgð á eða þegar hún er fengin fram með blekkingum eða
   b. hlutaðeigandi fyrirtæki brjóta gegn skilyrðum sem samruna hafa verið sett.
Ef ákvörðun er afturkölluð skv. 3. mgr. skal Samkeppniseftirlitið leggja að nýju
  mat á viðkomandi samruna og beita heimildum 17. gr. c ef þurfa þykir. Ákvæði
       laganna um málsmeðferð og tímafresti gilda ekki í slíku máli.]^1)
                               ^1)L. 94/2008, 3. gr.
 [[17. gr. f.]^1) Hafi fyrirtæki eða samtök fyrirtækja gerst brotleg við ákvæði
   laga þessara eða ákvarðanir Samkeppniseftirlitsins á grundvelli þeirra er
Samkeppniseftirlitinu heimilt, með samþykki málsaðila, að ljúka málinu með sátt.
 Sama gildir ef um er að ræða samruna sem hindrar virka samkeppni, sbr. 17. gr.
[og 17. gr. a  17. gr. e].^2) Sátt er bindandi fyrir málsaðila þegar hann hefur
            samþykkt og staðfest efni hennar með undirskrift sinni.
    Samkeppniseftirlitið setur nánari reglur um framkvæmd greinarinnar.]^3)
         ^1)L. 94/2008, 4. gr. ^2)L. 94/2008, 5. gr. ^3)L. 52/2007, 1. gr.
  18. gr. Ef Samkeppniseftirlitið telur að ákvæði laga og stjórnvaldsfyrirmæla
  stríði gegn markmiði laga þessara og torveldi frjálsa samkeppni í viðskiptum
skal vekja athygli ráðherra á því áliti. Slíkt álit skal einnig birta almenningi
á fullnægjandi hátt, t.d. með fréttatilkynningu til fjölmiðla eftir að það hefur
                             verið kynnt ráðherra.

                          VI. kafli. Upplýsingaskylda.
 19. gr. Samkeppniseftirlitið getur krafið einstök fyrirtæki, fyrirtækjahópa og
samtök fyrirtækja, sem lög þessi taka til, um allar upplýsingar sem nauðsynlegar
 þykja við athugun einstakra mála. Upplýsinga er hægt að krefjast munnlega eða
    skriflega og skulu þær gefnar innan hæfilegs frests sem stofnunin setur.
 Samkeppniseftirlitið getur með sömu skilyrðum og í 1. mgr. krafist þess að fá
gögn afhent til athugunar. Skulu þau afhent innan hæfilegs frests sem stofnunin
                                     setur.
 Samkeppniseftirlitið getur í starfi sínu krafist upplýsinga og gagna frá öðrum
     stjórnvöldum, þar á meðal frá skattyfirvöldum og tollyfirvöldum, óháð
                              þagnarskyldu þeirra.
Samkeppniseftirlitið getur einnig lagt skyldu á þá aðila sem um getur í 1. mgr.
  að upplýsa stofnunina reglulega um atriði sem máli skipta við framkvæmd laga
     þessara. Samkeppniseftirlitið getur gefið slík fyrirmæli með opinberri
                                  tilkynningu.
20. gr. Samkeppniseftirlitið getur við rannsókn máls gert nauðsynlegar athuganir
 á starfsstað fyrirtækis og samtaka fyrirtækja og lagt hald á gögn þegar ríkar
 ástæður eru til að ætla að brotið hafi verið gegn lögum þessum eða ákvörðunum
                              samkeppnisyfirvalda.
Við framkvæmd aðgerða skal fylgja ákvæðum laga um meðferð opinberra mála um leit
                              og hald á munum.^1)
     ^1)Málsgreininni var breytt með [2]l. 88/2008, 234. gr. Breytingin tekur
                    gildi 1. jan. 2009 skv. [3]232. gr. s.l.

  VII. kafli. Framkvæmd samkeppnisreglna o.fl. samkvæmt samningnum um Evrópska
                                efnahagssvæðið.
    21. gr. Samkeppniseftirlitið, áfrýjunarnefnd samkeppnismála og íslenskir
dómstólar skulu beita 53. og 54. gr. EES-samningsins, sbr. [4]lög nr. 2/1993, um
Evrópska efnahagssvæðið, eftir því sem kveðið er á um í lögum, m.a. 25.28. gr.
   í lögum þessum. Við beitingu Eftirlitsstofnunar EFTA og EFTA-dómstólsins á
    samkeppnisreglum EES-samningsins skal m.a. farið að ákvæðum þessa kafla.
 Skylt er þeim sem um er beðinn að veita Eftirlitsstofnun EFTA og dómstóli EFTA
 þær upplýsingar sem þessum stofnunum er nauðsynlegt að afla sér til að unnt sé
  að framkvæma samninginn um Evrópska efnahagssvæðið og samning EFTA-ríkja um
   eftirlitsstofnun og dómstól að því er varðar samkeppnismál. Sama gildir um
            framkvæmd fyrirmæla sem gefin eru með heimild í 32. gr.
  Samkeppniseftirlitið getur krafist sömu upplýsinga og um getur í 2. mgr. og
                   getur það sett skilafrest í því sambandi.
  22. gr. Eftirlitsstofnun EFTA er heimilt að framkvæma vettvangsskoðun hér á
    landi enda sé fylgt þeim reglum sem settar eru í bókun 3 og bókun 4 með
      samningnum um eftirlitsstofnun og dómstól EFTA um störf og valdsvið
          Eftirlitsstofnunar EFTA á sviði ríkisaðstoðar og samkeppni.
Fulltrúum Eftirlitsstofnunar EFTA og fulltrúum framkvæmdastjórnar EB, sem fjalla
         um samkeppnismál, er heimilt að vera viðstaddir og taka þátt í
 vettvangsrannsóknum sem Samkeppniseftirlitið framkvæmir innan þeirra marka sem
   samningurinn um Evrópska efnahagssvæðið og fylgisamningar hans setja. Sama
 gildir um rétt fulltrúa Samkeppniseftirlitsins og framkvæmdastjórnar EB þegar
       Eftirlitsstofnun EFTA framkvæmir vettvangsrannsóknir hér á landi.
    Ákvörðun Eftirlitsstofnunar EFTA og Samkeppniseftirlitsins þess efnis að
        vettvangsrannsókn skuli fara fram má fullnægja með aðfarargerð.
    23. gr. Lögmælt þagnarskylda íslenskra yfirvalda skal ekki vera því til
 fyrirstöðu að þau gefi Eftirlitsstofnun EFTA eða fulltrúum framkvæmdastjórnar
EB, sem fjalla um samkeppnismál, allar þær upplýsingar sem nauðsynlegar eru við
   framkvæmd samkeppnisreglna samkvæmt samningnum um Evrópska efnahagssvæðið.
 24. gr. Eftirlitsstofnun EFTA og EFTA-dómstólnum er heimilt að leggja sektir á
   fyrirtæki, samtök fyrirtækja eða einstaklinga fyrir brot af ásetningi eða
gáleysi á 53., 54. eða 57. gr. samningsins um Evrópska efnahagssvæðið, svo og á
ákvæðum bókunar 4 með samningi milli EFTA-ríkjanna um stofnun eftirlitsstofnunar
  og dómstóls eða á reglum sem settar eru með heimild í 32. gr. þessara laga.
  Sama gildir um framkvæmdastjórn EB og dómstól EB í þeim tilvikum sem þessir
  aðilar fara með lögsögu máls samkvæmt samningnum um Evrópska efnahagssvæðið.
   Sömu aðilar geta einnig lagt á févíti til að tryggja að farið verði eftir
ákvörðunum sem teknar eru á grundvelli samkeppnisreglnanna, sbr. ákvæði 1. mgr.
     Ákvarðanir um sektir og févíti samkvæmt framanskráðu eru aðfararhæfar.
 25. gr. Samkeppniseftirlitið og áfrýjunarnefnd samkeppnismála skulu, með þeim
   takmörkunum sem leiðir af EES-samningnum, tryggja að ákvæði 53. og 54. gr.
EES-samningsins séu virt. Gilda þá einnig ákvæði laga þessara eftir því sem við
                                       á.
  Þegar Samkeppniseftirlitið og áfrýjunarnefnd samkeppnismála taka ákvörðun um
samninga, ákvarðanir eða aðgerðir skv. 53. og 54. gr. EES-samningsins, sem þegar
 hefur verið fjallað um í ákvörðun Eftirlitsstofnunar EFTA í sama máli, er þeim
       ekki heimilt að taka ákvörðun sem gengur gegn þeirri ákvörðun sem
                       Eftirlitsstofnunin hefur samþykkt.
  Samkeppniseftirlitið getur tekið ákvörðun um að hópundanþága á grundvelli 3.
mgr. 53. gr. EES-samningsins eigi ekki við gagnvart tilteknu fyrirtæki með þeim
   skilyrðum sem fram koma í EES-samningnum, samningi milli EFTA-ríkjanna um
stofnun eftirlitsstofnunar og dómstóls og reglugerðum skv. 32. gr. laga þessara.
Telji Samkeppniseftirlitið að Eftirlitsstofnun EFTA skuli fjalla um mál skal það
                         framsent Eftirlitsstofnuninni.
  26. gr. Ef Samkeppniseftirlitið, áfrýjunarnefnd samkeppnismála eða dómstólar
    beita ákvæðum laga þessara vegna samninga fyrirtækja, ákvarðana samtaka
fyrirtækja eða samstilltra aðgerða í skilningi 1. mgr. 53. gr. EES-samningsins,
sem gætu haft áhrif á viðskipti milli aðila að EES-samningnum, skulu þau einnig
 beita 53. gr. EES-samningsins að því er varðar slíka samninga, ákvarðanir eða
                             samstilltar aðgerðir.
   Ef Samkeppniseftirlitið, áfrýjunarnefnd samkeppnismála eða dómstólar beita
ákvæðum laga þessara vegna misnotkunar á markaðsráðandi stöðu sem bönnuð er skv.
    54. gr. EES-samningsins skulu þau einnig beita 54. gr. EES-samningsins.
Samkeppniseftirlitið og áfrýjunarnefnd samkeppnismála skulu ekki banna samninga,
  ákvarðanir samtaka fyrirtækja og samstilltar aðgerðir sem gætu haft áhrif á
viðskipti milli aðila að EES-samningnum, en hamla ekki samkeppni í skilningi 1.
mgr. 53. gr. EES-samningsins, uppfylla skilyrði 3. mgr. 53. gr. EES-samningsins
eða falla undir hópundanþágu um beitingu 3. mgr. 53. gr. EES-samningsins. Ákvæði
     þessarar málsgreinar koma ekki í veg fyrir að Samkeppniseftirlitið og
  áfrýjunarnefnd samkeppnismála geti beitt strangari löggjöf þar sem einhliða
ákvarðanir fyrirtækja eru bannaðar eða heimilað er að leggja sektir á fyrirtæki
                            fyrir slíkar ákvarðanir.
  Með fyrirvara um almennar meginreglur og önnur ákvæði EES-samningsins gildir
grein þessi hvorki þegar Samkeppniseftirlitið, áfrýjunarnefnd samkeppnismála og
 dómstólar beita 17. gr. [eða 17. gr. a  17. gr. e]^1) laga þessara né heldur
kemur það í veg fyrir beitingu ákvæða þar sem í meginatriðum eru ríkjandi önnur
        markmið en þau sem er að finna í 53. og 54. gr. EES-samningsins.
                               ^1)L. 94/2008, 6. gr.
27. gr. Þegar dómstóll fjallar um samninga, ákvarðanir eða aðgerðir skv. 53. og
   54. gr. EES-samningsins í máli sem Eftirlitsstofnun EFTA hefur þegar tekið
 ákvörðun í má úrlausn hans ekki brjóta í bága við þá ákvörðun. Enn fremur skal
hann forðast að leysa úr máli á annan veg en þann sem Eftirlitsstofnun EFTA kann
  að gera í máli sem hún hefur til meðferðar. Dómstóllinn getur í þessu skyni
                            frestað meðferð málsins.
Ákvæði 1. mgr. hefur ekki áhrif á heimild dómstóls til að leita eftir ráðgefandi
  áliti EFTA-dómstólsins skv. 34. gr. samnings milli EFTA-ríkjanna um stofnun
                        eftirlitsstofnunar og dómstóls.
   28. gr. Samkeppniseftirlitið getur að eigin frumkvæði komið að skriflegum
  athugasemdum í dómsmáli vegna beitingar 53. og 54. gr. EES-samningsins. Með
  samþykki dómstólsins getur Samkeppniseftirlitið þá einnig komið að munnlegum
                                 athugasemdum.
     Þegar samræmd beiting 53. og 54. gr. EES-samningsins krefst þess getur
      Eftirlitsstofnun EFTA einnig að eigin frumkvæði komið að skriflegum
athugasemdum. Með leyfi dómstólsins getur Eftirlitsstofnunin þá jafnframt komið
                           að munnlegum athugasemdum.
    Samkeppniseftirlitinu og Eftirlitsstofnun EFTA er heimilt, þó aðeins til
undirbúnings athugasemdum sínum, að óska eftir að viðeigandi dómstóll sendi þeim
      eða tryggi sendingu skjala sem teljast nauðsynleg til að meta málið.
29. gr. Ákvæðum 17. gr. [og 17. gr. a  17. gr. e]^1) laga þessara verður beitt
   með þeim takmörkunum sem leiðir af ákvæðum EES-samningsins um eftirlit með
samfylkingum fyrirtækja, sbr. 57. gr. meginmáls samningsins, bókun 21 og 24 með
 honum og viðauka XIV við hann, svo og XIII. og XIV. kafla III. hluta bókunar 4
  með samningi milli EFTA-ríkjanna um stofnun eftirlitsstofnunar og dómstóls.
                               ^1)L. 94/2008, 5. gr.
30. gr. Hafi ríkisaðstoð, sem 61. gr. EES-samningsins tekur til, verið tilkynnt
   Eftirlitsstofnun EFTA geta íslensk stjórnvöld ekki úrskurðað um það hvort
    aðstoðin sé í samræmi við leyfilegan opinberan fjárhagsstuðning fyrr en
    Eftirlitsstofnunin hefur tilkynnt um álit sitt á málinu. Sama gildir um
   fjárhagsaðstoð úr sveitarsjóði sem fallið getur undir 61. gr. samningsins.
31. gr. Sveitarfélag, sem hyggst veita fyrirtæki aðstoð af því tagi sem um getur
     í 61. gr. EES-samningsins, skal tilkynna Samkeppniseftirlitinu um hina
                              fyrirhuguðu aðstoð.
Telji Eftirlitsstofnun EFTA að aðstoð, sem sveitarstjórn hefur tekið ákvörðun um
að veita, brjóti gegn 61. gr. EES-samningsins skal Samkeppniseftirlitið tilkynna
   það sveitarstjórn. Samkeppniseftirlitið getur fylgt eftir framkvæmd slíks
             úrskurðar með álagningu févítis, sbr. 3. mgr. 24. gr.
   Verði að afturkalla ákvörðun um ríkisaðstoð eða annan fjárhagsstuðning úr
   opinberum sjóðum vegna ákvæða samningsins um Evrópska efnahagssvæðið skulu
stjórnvöld, að undangenginni ákvörðun Eftirlitsstofnunar EFTA um endurgreiðslu,
    gera ráðstafanir til þess að endurheimta aðstoðina frá þiggjanda hennar.
 Þiggjanda aðstoðar ber að greiða vexti, sem Eftirlitsstofnun EFTA ákveður, af
fjárhæð þeirri sem hann er endurkrafinn um. Vextir skulu reiknaðir frá þeim degi
  er þiggjanda var fengin aðstoðin til umráða og fram til þess dags að hún er
  endurgreidd. Afturköllun samkvæmt málsgrein þessari skapar sveitarfélagi eða
ríkissjóði ekki skaðabótaskyldu gagnvart þeim sem ákvörðun beinist að eða telja
                sig að öðru leyti bíða tjón af afturkölluninni.
 32. gr. Ráðherra er heimilt að fenginni umsögn Samkeppniseftirlitsins að setja
     reglugerð um nánari framkvæmd samkeppnisreglna samningsins um Evrópska
       efnahagssvæðið og samningsins um eftirlitsstofnun og dómstól EFTA.
     Fjármálaráðherra er heimilt að setja nánari reglur um framkvæmd reglna
            EES-samningsins um ríkisaðstoð til aðila hér á landi.^1)
      ^1)Rg. 593/1993, sbr. 338/1996, 230/1997, 358/1998, 245/1999, 584/2000,
282/2001, 652/2005, 653/2005, 654/2005 og 655/2005; rg. 904/2002, rg. 811/2006,
   rg. 812/2006, rg. 813/2006, rg. 814/2006, rg. 815/2006, rg. 816/2006, rg.
817/2006, rg. 818/2006, rg. 819/2006, rg. 820/2006, rg. 821/2006, rg. 822/2006,
     rg. 823/2006, rg. 824/2006, rg. 825/2006, rg. 826/2006, rg. 430/2008.

                          VIII. kafli. Almenn ákvæði.
 33. gr. Samningar, sem brjóta í bága við bannákvæði laga þessara, eru ógildir.
  Samningsákvæði, sem teljast hafa efnislegt og efnanlegt sjálfstæði frá þeim
     ákvæðum sem brutu í bága við bannákvæði laga þessara, teljast þó gild.
  Ágreiningi varðandi þetta atriði má skjóta til Samkeppniseftirlitsins innan
             mánaðar frá því að samningur var ógiltur skv. 1. mgr.
   34. gr. Þeim sem starfa af hálfu stjórnvalda að framkvæmd laga þessara er
 óheimilt að skýra frá þeim atriðum sem þeir verða áskynja um í starfi sínu og
        leynt eiga að fara. Þagnarskyldan helst þótt látið sé af starfi.
35. gr. Samkeppniseftirlitinu er heimilt að afhenda samkeppnisyfirvöldum annarra
  ríkja upplýsingar og gögn sem nauðsynleg þykja við framkvæmd á íslenskum eða
     erlendum samkeppnislögum í samræmi við skuldbindingar Íslands samkvæmt
                              milliríkjasamningum.
 Við afhendingu upplýsinga og gagna til yfirvalda sem nefnd eru í 1. mgr. skal
                  Samkeppniseftirlitið setja sem skilyrði að:
   a. farið verði með upplýsingarnar og gögnin sem trúnaðarmál hjá þeim sem við
                                  þeim tekur,
   b. upplýsingarnar og gögnin megi aðeins nota í því skyni sem kveðið er á um í
                        viðkomandi milliríkjasamningi og
        c. upplýsingarnar og gögnin megi aðeins afhenda öðrum með samþykki
      Samkeppniseftirlitsins og í þeim tilgangi sem samþykkið kveður á um.
Viðskiptaráðherra getur sett nánari reglur um afhendingu Samkeppniseftirlitsins
         á gögnum og upplýsingum til yfirvalda og stofnana skv. 1. mgr.
 36. gr. Við framkvæmd þessara laga getur Samkeppniseftirlitið birt opinberlega
upplýsingar um samninga, skilmála og athafnir sem hafa eða er ætlað að hafa þau
                           áhrif að hamla samkeppni.
  Tillit skal þó tekið til réttmætra hagsmuna fyrirtækja til að halda leyndum
                   viðskiptalegum og tæknilegum upplýsingum.

                              IX. kafli. Viðurlög.
 37. gr. [Samkeppniseftirlitið leggur stjórnvaldssektir á fyrirtæki eða samtök
                          fyrirtækja sem brjóta gegn:
                          a. banni skv. 10. eða 12. gr.,
                              b. banni skv. 11. gr.,
              c. fyrirmælum samkeppnisyfirvalda á grundvelli 14. gr.,
     d. skilyrðum sem samkeppnisyfirvöld hafa sett fyrir veitingu undanþágu á
                              grundvelli 15. gr.,
     e. ráðstöfunum, aðgerðum eða bráðabirgðaákvörðunum á grundvelli 16. gr.,
   f. ^1) fyrirmælum eða skilyrðum samkeppnisyfirvalda á grundvelli [4. mgr. 17.
                   gr. a, 17. gr. c og 1. mgr. 17. gr. e],^1)
    g. [banni við að samruni komi til framkvæmda og tilkynningarskyldu skv. 17.
               gr. a, 3. mgr. 17. gr. b og 2. mgr. 17. gr. e],^1)
        h. sátt milli Samkeppniseftirlitsins og aðila, sbr. [17. gr. f],^1)
         i. skyldu til að veita upplýsingar og afhenda gögn skv. 19. gr.,
                 j. banni skv. 53. og 54. gr. EES-samningsins.^2)
Sektir geta numið allt að 10% af heildarveltu síðasta rekstrarárs hjá hverju því
   fyrirtæki eða samtökum fyrirtækja sem aðild eiga að broti. Ef brot samtaka
 fyrirtækja tengjast starfsemi aðila þeirra skal fjárhæð sektar ekki vera hærri
en 10% af heildarveltu hvers aðila þeirra sem er virkur á þeim markaði sem brot
samtakanna tekur til. Við ákvörðun á fjárhæð sekta skal hafa hliðsjón af eðli og
umfangi brota, hvað brot hafa staðið lengi og hvort um ítrekað brot er að ræða.
   Sektirnar renna til ríkissjóðs að frádregnum kostnaði við innheimtuna. Séu
           stjórnvaldssektir ekki greiddar innan mánaðar frá ákvörðun
   Samkeppniseftirlitsins skal greiða dráttarvexti af fjárhæð sektarinnar. Um
 ákvörðun og útreikning dráttarvaxta fer eftir lögum um vexti og verðtryggingu.
    Unnt er að lækka sektir ef fyrirtæki hefur haft frumkvæði að því að láta
Samkeppniseftirlitinu í té upplýsingar eða gögn vegna brota gegn 10. eða 12. gr.
sem að mati eftirlitsins eru mikilvæg viðbót við þau sönnunargögn sem það hefur
 þegar í fórum sínum og að uppfylltum nánari skilyrðum sem Samkeppniseftirlitið
                            mælir fyrir um í reglum.
Falla má frá sektarákvörðun teljist brot óverulegt eða af öðrum ástæðum sé ekki
talin þörf á slíkum sektum til að stuðla að og efla virka samkeppni. Þá má falla
frá sektarákvörðun hafi fyrirtæki verið fyrst til að láta Samkeppniseftirlitinu
     í té upplýsingar eða gögn vegna brota gegn 10. eða 12. gr. sem að mati
  eftirlitsins geta leitt til rannsóknar eða sönnunar á broti og að uppfylltum
       nánari skilyrðum sem Samkeppniseftirlitið mælir fyrir um í reglum.
    Ákvörðun Samkeppniseftirlitsins um sektir má skjóta til áfrýjunarnefndar
                              samkeppnismála.]^3)
     ^1)L. 94/2008, 7. gr. ^2)Samkeppniseftirlitið leggur stjórnvaldssektir á
  fyrirtæki eða samtök fyrirtækja sem brjóta gegn fyrirmælum eða skilyrðum sem
   gefin voru á grundvelli [5]laga nr. 8/1993, með síðari breytingum, skv. l.
                     52/2007, brbákv. ^3)L. 52/2007, 2. gr.
  [37. gr. a. Heimild Samkeppniseftirlitsins til að leggja á stjórnvaldssektir
 samkvæmt lögum þessum fellur niður þegar sjö ár eru liðin frá því að háttsemi
                                     lauk.
Frestur skv. 1. mgr. rofnar þegar Samkeppniseftirlitið tilkynnir aðila um upphaf
 rannsóknar á meintu broti eða þegar framkvæmd er leit á starfsstað fyrirtækis
    eða samtaka fyrirtækja á grundvelli 20. gr. Rof frests hefur réttaráhrif
                  gagnvart öllum sem staðið hafa að broti.]^1)
                               ^1)L. 52/2007, 3. gr.
38. gr. Ef ekki er farið að ákvörðun sem tekin hefur verið samkvæmt þessum lögum
 getur Samkeppniseftirlitið ákveðið að sá eða þeir sem ákvörðunin beinist gegn
   greiði dagsektir þar til farið verður að henni. Ákvörðun um dagsektir skal
         tilkynnt bréflega á sannanlegan hátt þeim sem hún beinist að.
  39. gr. Ákvörðun um dagsektir má skjóta til áfrýjunarnefndar samkeppnismála
  innan fjórtán daga frá því að hún er kynnt þeim er hún beinist að. Dagsektir
       reiknast ekki fyrr en frestur er liðinn. Ef ákvörðun er skotið til
áfrýjunarnefndar falla dagsektir ekki á fyrr en niðurstaða hennar liggur fyrir.
40. gr. Ákvörðun Samkeppniseftirlitsins verður ekki borin undir dómstóla fyrr en
                    úrskurður áfrýjunarnefndar liggur fyrir.
41. gr. Nú vill aðili ekki una úrskurði áfrýjunarnefndar og getur hann þá höfðað
 mál til ógildingar hans fyrir dómstólum. Mál skal höfðað innan sex mánaða frá
  því að aðili fékk vitneskju um ákvörðun áfrýjunarnefndar. Málshöfðun frestar
ekki gildistöku úrskurðar nefndarinnar né heimild til aðfarar samkvæmt honum. Þó
skal málshöfðun fyrir dómstólum fresta réttaráhrifum úrskurðar áfrýjunarnefndar
                um breytingar á skipulagi, sbr. 2. mgr. 16. gr.
     [41. gr. a. Hver starfsmaður eða stjórnarmaður fyrirtækis eða samtaka
  fyrirtækja, sem framkvæmir, hvetur til eða lætur framkvæma samráð sem brýtur
gegn 10. og/eða 12. gr. og varðar þau atriði sem tilgreind eru í 2. og 3. mgr.,
                skal sæta sektum eða fangelsi allt að sex árum.
Ákvæði 1. mgr. tekur til eftirfarandi brota fyrirtækja eða samtaka fyrirtækja á
                       sama sölustigi á 10. eða 12. gr.:
         a. samráðs um verð, afslætti, álagningu eða önnur viðskiptakjör,
    b. samráðs um takmörkun eða stýringu á framboði, framleiðslu, mörkuðum eða
                                     sölu,
    c. samráðs um skiptingu á birgðalindum eða mörkuðum, t.d. eftir svæðum eða
                                viðskiptavinum,
                            d. samráðs um gerð tilboða,
    e. samráðs um að eiga ekki viðskipti við tiltekin fyrirtæki eða neytendur,
           f. upplýsingagjafar um þau atriði sem fram koma í ae-liðum.
Ákvæði 1. mgr. tekur einnig til ólögmæts samráðs milli fyrirtækja sem hefur það
       að markmiði að fyrirtæki hefji ekki samkeppni í atvinnustarfsemi.
  Með samráði í þessari grein er átt við samninga, samþykktir, ákvarðanir eða
            samstilltar aðgerðir fyrirtækja eða samtaka fyrirtækja.
Dæma má sviptingu réttinda skv. 68. gr. almennra hegningarlaga og upptöku eigna
 skv. 69. gr. sömu laga í máli er rís vegna brota á 10., 12. og 41. gr. b laga
                                    þessara.
  Tilraun til brots eða hlutdeild í brotum samkvæmt grein þessari er refsiverð
               eftir því sem segir í almennum hegningarlögum.]^1)
                               ^1)L. 52/2007, 4. gr.
 [41. gr. b. Hver sá sem í tengslum við upplýsingaöflun á grundvelli 19. og 20.
 gr. og reglna sem settar eru samkvæmt þeim eyðileggur, falsar, kemur undan eða
  gerir á annan hátt ónothæf hvers konar gögn sem hafa þýðingu fyrir rannsókn
 Samkeppniseftirlitsins skal sæta sektum eða fangelsi allt að þremur árum nema
                 þyngri refsing liggi við samkvæmt öðrum lögum.
Hver sá sem við upplýsingagjöf skv. 19. gr. veitir Samkeppniseftirlitinu rangar,
  villandi eða ófullnægjandi upplýsingar skal sæta sektum eða fangelsi allt að
       tveimur árum. Sömu refsingu skal hver sæta sem að öðru leyti gefur
     Samkeppniseftirlitinu rangar, villandi eða ófullnægjandi upplýsingar.
Gera má lögaðila sekt samkvæmt ákvæðum II. kafla A almennra hegningarlaga fyrir
                 brot skv. 1. og 2. mgr. þessarar greinar.]^1)
                               ^1)L. 52/2007, 4. gr.
42. gr. [Brot gegn lögum þessum sæta aðeins opinberri rannsókn að undangenginni
                  kæru Samkeppniseftirlitsins til lögreglu.^1)
    Varði meint brot á lögum þessum bæði stjórnvaldssektum og refsingu metur
 Samkeppniseftirlitið með tilliti til grófleika brots og réttarvörslusjónarmiða
  hvort sá hluti málsins sem varðar refsiábyrgð einstaklings skuli kærður til
          lögreglu. Gæta skal samræmis við úrlausn sambærilegra mála.
   Samkeppniseftirlitið getur ákveðið að kæra ekki einstakling hafi hann, eða
  fyrirtæki sem hann starfar hjá eða er í stjórn hjá, haft frumkvæði að því að
 láta Samkeppniseftirlitinu í té upplýsingar eða gögn vegna brota gegn 10. eða
  12. gr. sem geta leitt til rannsóknar eða sönnunar á broti eða eru mikilvæg
  viðbót að mati eftirlitsins við þau sönnunargögn sem það hefur þegar í fórum
sínum, enda séu nánari skilyrði uppfyllt sem Samkeppniseftirlitið mælir fyrir um
                                   í reglum.
 Með kæru Samkeppniseftirlitsins skulu fylgja afrit þeirra gagna sem grunur um
    brot er studdur við. Ákvæði IV.VII. kafla stjórnsýslulaga gilda ekki um
           ákvörðun Samkeppniseftirlitsins að kæra mál til lögreglu.
Samkeppniseftirlitinu er heimilt að láta lögreglu og ákæruvaldi í té upplýsingar
  og gögn sem stofnunin hefur aflað og tengjast þeim brotum sem falla undir 2.
mgr. Samkeppniseftirlitinu er heimilt að taka þátt í aðgerðum lögreglu sem varða
                 rannsókn þeirra brota sem falla undir 2. mgr.
Lögreglu og ákæruvaldi er heimilt að láta Samkeppniseftirlitinu í té upplýsingar
   og gögn sem þau hafa aflað og tengjast þeim brotum sem falla undir 2. mgr.
  Lögreglu er heimilt að taka þátt í aðgerðum Samkeppniseftirlitsins sem varða
                 rannsókn þeirra brota sem falla undir 2. mgr.
Ákærandi getur sent mál sem varðar brot á samkeppnislögum og gögn því tengd til
            Samkeppniseftirlitsins til meðferðar og ákvörðunar.]^2)
     ^1)Málsgreininni var breytt með [6]l. 88/2008, 234. gr. Breytingin tekur
         gildi 1. jan. 2009 skv. [7]232. gr. s.l. ^2)L. 52/2007, 5. gr.
  [42. gr. a. Samkeppniseftirlitinu er heimilt að takmarka aðgang málsaðila að
gögnum er tengjast rannsókn á meintum refsiverðum brotum á lögum þessum ef hætta
  er á að slíkur aðgangur torveldi opinbera rannsókn. Þeirri takmörkun skal þó
ávallt aflétt tímanlega áður en Samkeppniseftirlitið tekur endanlega ákvörðun í
                                   málinu.^1)
 Ekki er heimilt að nota upplýsingar sem fyrirsvarsmaður fyrirtækis hefur veitt
Samkeppniseftirlitinu sem sönnunargagn í opinberu máli sem höfðað er gegn honum
               vegna brota sem tilgreind eru í 41. gr. a.^1)]^2)
     ^1)Málsgreininni var breytt með [8]l. 88/2008, 234. gr. Breytingin tekur
         gildi 1. jan. 2009 skv. [9]232. gr. s.l. ^2)L. 52/2007, 6. gr.
  43. gr. Ákvarðanir Samkeppniseftirlitsins um að leggja stjórnvaldssektir eða
   dagsektir á fyrirtæki eða samtök fyrirtækja eða mæla fyrir um ógildingu á
       samruna fyrirtækja, sbr. [17. gr. c],^1) eru aðfararhæfar, svo og
                                sakarkostnaður.
     Málskot til áfrýjunarnefndar samkeppnismála frestar aðför en úrskurðir
                         nefndarinnar eru aðfararhæfir.
 Við aðför samkvæmt ákvörðunum Samkeppniseftirlitsins eða áfrýjunarnefndar skal
    kveðja gerðarþola fyrir héraðsdóm og um málsmeðferð fara skv. 13. kafla
                                  aðfararlaga.
                               ^1)L. 94/2008, 8. gr.

                             X. kafli. Gildistaka.
                  44. gr. Lög þessi öðlast gildi 1. júlí 2005.
Ákvæði til bráðabirgða. Starfsmönnum Samkeppnisstofnunar skal boðið annað starf
hjá þeim stofnunum er taka við verkefnum Samkeppnisstofnunar 1. júlí 2005, þ.e.
 Samkeppniseftirliti og Neytendastofu. Við ráðstöfun þeirra starfa þarf ekki að
 gæta [10]7. gr. laga nr. 70/1996, um réttindi og skyldur starfsmanna ríkisins.
  Viðskiptaráðherra er heimilt að skipa þegar stjórn Samkeppniseftirlitsins og
 skal stjórnin hafa heimild til að undirbúa gildistöku laganna, þ.m.t. að bjóða
starfsmönnum Samkeppnisstofnunar annað starf hjá Samkeppniseftirlitinu, sbr. 1.
                           mgr., eftir 1. júlí 2005.

References

   Visible links
   1. file://2008088.html
   2. file://2008088.html#g234
   3. file://2008088.html
   4. file://1993002.html
   5. file://1993008.html
   6. file://2008088.html#g234
   7. file://2008088.html
   8. file://2008088.html#g234
   9. file://2008088.html
  10. file://1996070.html#g7
