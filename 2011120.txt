
   --------------------------------------------------------------------------

                            Lög um greiðsluþjónustu

                           2011 nr. 120 27. september

   --------------------------------------------------------------------------

                 Ferill málsins á Alþingi.   Frumvarp til laga.

Taka gildi 1. desember 2011. EES-samningurinn: IX. viðauki tilskipun 2007/64/EB.

                            I. kafli. Almenn ákvæði.
                               1. gr. Gildissvið.
         Lög þessi gilda um greiðsluþjónustu sem veitt er hér á landi.
Ákvæði III.V. kafla, að undanskilinni 67. gr., skulu þó einungis gilda ef bæði
   greiðsluþjónustuveitandi greiðanda og greiðsluþjónustuveitandi viðtakanda
           greiðslu eru staðsettir í aðildarríki eða ef einungis einn
greiðsluþjónustuveitandi kemur að framkvæmd greiðslunnar og hann er staðsettur í
                                  aðildarríki.
    Ákvæði III.V. kafla gilda um greiðsluþjónustu sem veitt er í evrum eða
  gjaldmiðli annars aðildarríkis. Þó skulu ákvæði 64.67. gr. aðeins gilda um
                            eftirfarandi greiðslur:
                               a. greiðslur í evrum,
                  b. greiðslur í íslenskum krónum innan Íslands,
    c. greiðslur sem fela aðeins í sér einn gjaldmiðilsumreikning milli evru og
  íslenskrar krónu að því tilskildu að gjaldmiðilsumreikningurinn fari fram á
  Íslandi og, þegar um er að ræða greiðslur yfir landamæri, að þær fari fram í
                                     evrum,
     d. aðrar greiðslur innan aðildarríkjanna, nema um annað hafi verið samið;
              þetta á þó ekki við um 67. gr. sem er ófrávíkjanleg.
                        2. gr. Lög þessi gilda ekki um:
     1. Greiðslur sem fara einvörðungu fram í reiðufé beint frá greiðanda til
                      viðtakanda greiðslu milliliðalaust.
        2. Greiðslur frá greiðanda til viðtakanda greiðslu fyrir milligöngu
umboðsmanns sem hefur leyfi til að semja um og ganga frá sölu eða kaupum á vörum
           eða þjónustu fyrir hönd greiðanda eða viðtakanda greiðslu.
      3. Flutning í atvinnuskyni á seðlum og mynt, þ.m.t. söfnun, flutningur,
                             umsýsla og afhending.
      4. Greiðslur sem felast í söfnun á reiðufé og afhendingu, sem er ekki í
  atvinnuskyni, innan ramma starfsemi sem er rekin í góðgerðarskyni eða ekki í
                                 hagnaðarskyni.
   5. Þjónustu þar sem viðtakandi greiðslu afhendir greiðanda reiðufé sem hluta
  af greiðslu í kjölfar skýrrar beiðni notanda greiðsluþjónustu við framkvæmd
                    greiðslu til kaupa á vöru eða þjónustu.
   6. Peningaskiptastarfsemi, þ.e. rekstur sem byggist á staðgreiðslu í reiðufé
             og fjármunir eru ekki fyrir hendi á greiðslureikningi.
       7. Greiðslur á fjármunum sem byggjast á tékkum, ferðatékkum, víxlum,
                   úttektarseðlum eða póstávísunum á pappír.
      8. Greiðslur sem fara fram í greiðslu- eða verðbréfauppgjörskerfi milli
  uppgjörsaðila, milligönguaðila, greiðslujöfnunarstöðva og/eða seðlabanka og
      annarra aðila að kerfinu og greiðsluþjónustuveitenda, sbr. þó 7. gr.
     9. Greiðslur sem tengjast umsýslu verðbréfa, þ.m.t. arðgreiðslur og aðrar
  tekjur, svo sem vegna innlausnar eða sölu, sem aðilar þeir er um getur í 8.
 tölul. eða fjármálafyrirtæki með leyfi til að stunda viðskipti og þjónustu með
    fjármálagerninga samkvæmt lögum um verðbréfaviðskipti eða verðbréfa- og
                          fjárfestingarsjóðir annast.
   10. Stoðþjónustu tækniþjónustufyrirtækja við greiðsluþjónustu sem felur ekki
 í sér að þau hafi nokkurn tíma eignarhald á þeim fjármunum sem millifæra skal,
 þ.m.t. úrvinnsla og geymsla gagna, þjónusta við verndun trúnaðarupplýsinga og
friðhelgi einkalífs, sannvottun gagna og eininga, þjónustuveita upplýsingatækni-
       og samskiptanets og útvegun og viðhald skjástöðva og búnaðar fyrir
                               greiðsluþjónustu.
     11. Þjónustu sem byggist á miðlum sem aðeins er unnt að nota til kaupa á
 vörum og þjónustu á athafnasvæði útgefanda eða samkvæmt viðskiptasamningi við
útgefanda, annaðhvort innan afmarkaðs þjónustukerfis þjónustuveitenda eða fyrir
                        takmarkað svið vara og þjónustu.
   12. Greiðslur sem framkvæmdar eru með tilstyrk hvers kyns fjarskiptabúnaðar,
stafræns búnaðar eða upplýsingatæknibúnaðar þegar keyptar vörur eða þjónusta er
  afhent til og skal notuð í slíkum búnaði, að því tilskildu að rekstraraðili
búnaðarins starfi ekki einvörðungu sem milliliður milli notanda greiðsluþjónustu
                     og afhendingaraðila vara og þjónustu.
   13. Greiðslur sem fara milli greiðsluþjónustuveitenda, umboðsaðila þeirra eða
                      útibúa fyrir þeirra eigin reikning.
      14. Greiðslur milli móður- og dótturfélags eða milli dótturfélaga sama
 móðurfélags sem framkvæmdar eru fyrir milligöngu greiðsluþjónustuveitanda eða
              greiðsluþjónustuveitenda sem tilheyra sömu samstæðu.
   15. Þjónustu í tengslum við úttekt reiðufjár í hraðbanka fyrir hönd eins eða
 fleiri kortaútgefenda og þjónustuveitandinn er ekki aðili að rammasamningi við
 viðskiptavininn sem tekur út peninga af greiðslureikningi. Þetta á þó ekki við
    ef þjónustuveitandinn veitir aðra þjónustu sem telst greiðsluþjónusta í
                                skilningi 4. gr.
                            3. gr. Ófrávíkjanleiki.
      Óheimilt er að víkja með samningi frá ákvæðum laga þessara notendum
   greiðsluþjónustu í óhag, nema að því leyti sem lögin heimila sérstaklega.
                            4. gr. Greiðsluþjónusta.
                Með greiðsluþjónustu er í lögum þessum átt við:
    1. Þjónustu sem gerir kleift að leggja reiðufé inn á greiðslureikning ásamt
      öllum aðgerðum sem nauðsynlegar eru til rekstrar greiðslureiknings.
    2. Þjónustu sem gerir kleift að taka reiðufé út af greiðslureikningi ásamt
     öllum aðgerðum sem nauðsynlegar eru vegna rekstrar greiðslureiknings.
           3. Framkvæmd greiðslna, þ.m.t. millifærslur fjármuna á og af
      greiðslureikningi hjá greiðsluþjónustuveitanda notanda eða hjá öðrum
                           greiðsluþjónustuveitanda:
            a. framkvæmd beingreiðslna, þ.m.t. einstakra beingreiðslna,
         b. framkvæmd greiðslna með greiðslukorti eða sambærilegum búnaði,
                  c. framkvæmd eignfærslna, þ.m.t. boðgreiðslna.
    4. Framkvæmd greiðslna ef fjármunir eru tryggðir með lánalínu fyrir notanda
                               greiðsluþjónustu:
            a. framkvæmd beingreiðslna, þ.m.t. einstakra beingreiðslna,
         b. framkvæmd greiðslna með greiðslukorti eða sambærilegum búnaði,
                  c. framkvæmd eignfærslna, þ.m.t. boðgreiðslna.
                  5. Útgáfu greiðslumiðla og/eða færsluhirðingu.
                                6. Peningasendingu.
    7. Framkvæmd greiðslna þegar samþykki greiðanda fyrir framkvæmd greiðslu er
        veitt fyrir tilstilli hvers kyns fjarskipta, stafrænna tækja eða
          upplýsingatæknitækja og viðtakandi greiðslu er rekstraraðili
fjarskiptafyrirtækisins, upplýsingatæknikerfisins eða netkerfisins sem er aðeins
  í hlutverki milliliðar milli notanda greiðsluþjónustu og afhendingaraðila á
                               vörum og þjónustu.
                       5. gr. Greiðsluþjónustuveitendur.
   Greiðsluþjónustuveitendum er einum heimilt að veita greiðsluþjónustu hér á
    landi, enda hafi þeir tilskilin leyfi stjórnvalda hér á landi eða í öðru
                                  aðildarríki.
                  6. gr. Skrá yfir greiðsluþjónustuveitendur.
  Fjármálaeftirlitið heldur skrá yfir greiðsluþjónustuveitendur samkvæmt lögum
             þessum. Í skránni skal tilgreina helstu upplýsingar um
     greiðsluþjónustuveitendur, svo sem um starfsheimildir og, ef við á, um
                             umboðsaðila og útibú.
         Almenningur skal hafa aðgang að skrá Fjármálaeftirlitsins yfir
                           greiðsluþjónustuveitendur.
                       7. gr. Þátttaka í greiðslukerfum.
      Greiðsluþjónustuveitendum skal vera heimilt að gerast þátttakendur í
           greiðslukerfi í samræmi við 2. og 3. mgr., sbr. þó 4. mgr.
   Reglur um þátttöku í greiðslukerfum skulu vera hlutlægar, án mismununar og
  hóflegar. Þær mega ekki hamla aðgangi meira en nauðsynlegt er til að verjast
 tiltekinni áhættu, svo sem uppgjörsáhættu, rekstraráhættu eða viðskiptaáhættu,
      og vernda fjárhags- og rekstrarlegan stöðugleika greiðslukerfisins.
Greiðslukerfi skulu ekki fela í sér kröfur til greiðsluþjónustuveitenda, notenda
                greiðsluþjónustu eða annarra greiðslukerfa sem:
             a. takmarka virka þátttöku þeirra í öðrum greiðslukerfum,
      b. mismuna greiðsluþjónustuveitendum að því er varðar rétt, skyldu eða
                           heimildir þátttakenda, eða
            c. setja takmarkanir á grundvelli félagaréttarlegrar stöðu.
                        Ákvæði 1.3. mgr. gilda ekki um:
       a. greiðslukerfi sem viðurkennd hafa verið og hafa verið tilkynnt til
      Eftirlitsstofnunar EFTA í samræmi við [1]lög nr. 90/1999, um öryggi
                      greiðslufyrirmæla í greiðslukerfum,
    b. greiðslukerfi þar sem þátttaka einskorðast við greiðsluþjónustuveitendur
                     sem tilheyra tiltekinni samstæðu, eða
     c. greiðslukerfi þar sem greiðsluþjónustuveitandi, hvort sem hann er einn
                        aðili eða samstæða, sbr. b-lið:
    1. kemur fram eða getur komið fram sem greiðsluþjónustuveitandi bæði fyrir
greiðanda og viðtakanda greiðslu og ber einn ábyrgð á starfrækslu kerfisins, og
      2. heimilar öðrum greiðsluþjónustuveitendum þátttöku í kerfinu þar sem
þátttökugjaldið vegna aðildar er ekki umsemjanlegt, en þátttakendur mega ákvarða
         eigin verðlagningu gagnvart greiðanda og viðtakanda greiðslu.
   Ráðherra er heimilt að setja í reglugerð nánari ákvæði um framkvæmd þessa
                   ákvæðis, þ.m.t. að því er varðar eftirlit.
                              8. gr. Orðskýringar.
                             Í lögum þessum merkir:
    1. Aðildarríki: Ríki sem er aðili að samningnum um Evrópska efnahagssvæðið,
        aðili að stofnsamningi Fríverslunarsamtaka Evrópu eða Færeyjar.
       2. Beingreiðsla: Greiðsluþjónusta við skuldfærslu á greiðslureikningi
    greiðanda þegar viðtakandi greiðslu á frumkvæði að greiðslu á grundvelli
samþykkis greiðanda gagnvart viðtakanda, greiðsluþjónustuveitanda viðtakanda eða
                        eigin greiðsluþjónustuveitanda.
             3. Fjarsamskiptamiðill: Miðill sem nota má til að koma á
       greiðsluþjónustusamningi milli greiðsluþjónustuveitanda og notanda
  greiðsluþjónustu án þess að aðilar séu viðstaddir samtímis í eigin persónu.
   4. Fjármunir: Peningaseðlar og mynt, inneign á greiðslureikningum og rafeyrir
               samkvæmt skilgreiningu laga um fjármálafyrirtæki.
     5. Gildisdagur: Viðmiðunartími sem greiðsluþjónustuveitendur nota til að
reikna vexti af fjármunum sem eru skuldfærðir eða eignfærðir á greiðslureikning.
    6. Greiðandi: Einstaklingur eða lögaðili sem á greiðslureikning og heimilar
 greiðslufyrirmæli tengd greiðslureikningnum eða, þegar engum greiðslureikningi
   er fyrir að fara, einstaklingur eða lögaðili sem gefur greiðslufyrirmæli.
   7. Greiðsla: Aðgerð sem greiðandi eða viðtakandi greiðslu á frumkvæði að með
  því að leggja inn, millifæra eða taka út fjármuni, án tillits til þess hvort
 skuldbindingar liggi til grundvallar aðgerðinni milli greiðanda og viðtakanda
                                   greiðslu.
   8. Greiðslufyrirmæli: Hvers kyns fyrirmæli greiðanda eða viðtakanda greiðslu
            til greiðsluþjónustuveitanda síns um framkvæmd greiðslu.
     9. Greiðslukerfi: Kerfi til að yfirfæra fjármuni með formlegu og stöðluðu
fyrirkomulagi og sameiginlegum reglum um meðferð, greiðslujöfnun og/eða uppgjör
                                   greiðslna.
     10. Greiðslumiðill: Hvers kyns persónubundinn búnaður og/eða verklag sem
   greiðsluþjónustuveitandi og notandi greiðsluþjónustu koma sér saman um og
                 notandinn notar til að gefa greiðslufyrirmæli.
        11. Greiðslureikningur: Reikningur á nafni eins eða fleiri notenda
            greiðsluþjónustu sem notaður er við framkvæmd greiðslu.
       12. Greiðslustofnun: Lögaðili sem fengið hefur leyfi til starfrækslu
     greiðsluþjónustu skv. II. kafla hér á landi eða í öðru ríki á Evrópska
                                efnahagssvæðinu.
                    13. Greiðsluþjónusta: Þjónusta skv. 4. gr.
                           14. Greiðsluþjónustuveitandi:
       a. Fjármálafyrirtæki með starfsleyfi til móttöku innlána eða annarra
   endurgreiðanlegra fjármuna frá almenningi og veitingar útlána fyrir eigin
                                   reikning.
                               b. Rafeyrisfyrirtæki.
         c. Póstrekandi með rekstrarleyfi samkvæmt lögum um póstþjónustu.
    d. Seðlabanki Evrópu (ECB) og seðlabankar ríkja á Evrópska efnahagssvæðinu
            þegar þeir eru ekki í hlutverki stjórnvalds peningamála.
    e. Stjórnvöld ef greiðsluþjónusta tengist ekki hlutverki þeirra sem slíkra.
     f. Peninga- og verðmætasendingarþjónusta samkvæmt lögum um aðgerðir gegn
   peningaþvætti og fjármögnun hryðjuverka sem uppfyllir skilyrði II. kafla.
                        g. Greiðslustofnun skv. II. kafla.
      15. Notandi greiðsluþjónustu: Einstaklingur eða lögaðili sem nýtir sér
  greiðsluþjónustu annaðhvort sem greiðandi eða viðtakandi greiðslu, eða hvort
                                    tveggja.
   16. Neytandi: Einstaklingur sem í samningum um greiðsluþjónustu kemur fram í
            öðrum tilgangi en vegna starfs síns eða atvinnurekstrar.
      17. Peningasending: Greiðsluþjónusta þar sem tekið er við fjármunum frá
greiðanda, án þess að stofnaðir hafi verið greiðslureikningar í nafni greiðanda
 eða viðtakanda greiðslu, í þeim eina tilgangi að senda samsvarandi fjárhæð til
     viðtakanda greiðslu eða til annars greiðsluþjónustuveitanda fyrir hönd
 viðtakanda greiðslu og/eða þegar tekið er við fjármunum fyrir hönd viðtakanda
                greiðslu og þeir afhentir honum til ráðstöfunar.
     18. Rammasamningur: Samningur um greiðsluþjónustu þar sem kveðið er á um
framkvæmd einstakra greiðslna og röð greiðslna í framtíðinni og sem kann að fela
        í sér skyldu til stofnunar greiðslureiknings og skilmála þar um.
             19. Samstæða: Samstæða í skilningi laga um ársreikninga.
   20. Sannvottun: Aðferð sem gerir greiðsluþjónustuveitanda kleift að sannreyna
   notkun tiltekins greiðslumiðils, þ.m.t. persónubundnar öryggisráðstafanir.
       21. Sérstakt kennimerki: Samsetning bókstafa, tölustafa eða tákna sem
  greiðsluþjónustuveitandi úthlutar notanda greiðsluþjónustu og tilgreina skal
  vegna framkvæmdar greiðslu til að unnt sé að bera ótvíræð kennsl á notandann
                         og/eða greiðslureikning hans.
      22. Smágreiðslumiðill: Greiðslumiðill sem rammasamningur kveður á um að
   einstakar greiðslur með fari ekki yfir jafnvirði 30 evra (EUR) í íslenskum
   krónum miðað við opinbert viðmiðunargengi (kaupgengi) eins og það er skráð
hverju sinni eða hefur annaðhvort útgjaldaþak sem nemur jafnvirði 150 evra (EUR)
í íslenskum krónum miðað við opinbert viðmiðunargengi (kaupgengi) eins og það er
 skráð hverju sinni eða geymir fjármuni sem fara aldrei yfir jafnvirði 150 evra
(EUR) í íslenskum krónum miðað við opinbert viðmiðunargengi (kaupgengi) eins og
                           það er skráð hverju sinni.
                                   23. Stofnfé:
   a. Innborgað fé sem talið er til eigin fjár samkvæmt þeim lögum sem gilda um
     rekstrarform greiðslustofnunar, að viðbættum yfirverðsreikningi en að
                undanskilinni heildarfjárhæð forgangshlutar, og
                 b. lögbundinn varasjóður og óráðstafað eigið fé.
   24. Útibú: Starfsstöð önnur en aðalskrifstofa sem er hluti af greiðslustofnun
    og telst ekki sjálfstæður lögaðili og framkvæmir beint nokkrar eða allar
      greiðslur sem fylgja rekstri greiðslustofnunar. Allar starfsstöðvar
greiðslustofnunar í einu og sama ríkinu á Evrópska efnahagssvæðinu skulu teljast
 eitt útibú ef aðalskrifstofa greiðslustofnunarinnar er í öðru ríki á Evrópska
                                efnahagssvæðinu.
      25. Varanlegur miðill: Sérhvert tæki sem gerir notanda greiðsluþjónustu
 kleift að geyma upplýsingar, sem beint er til hans persónulega, á þann hátt að
  þær séu aðgengilegar til samanburðar síðar og eins lengi og nægir miðað við
   tilgang upplýsinganna, og gerir kleift að afrita upplýsingarnar óbreyttar.
     26. Viðmiðunargengi: Gengið sem er notað til grundvallar útreikningi við
     gjaldeyrisviðskipti og er aðgengilegt hjá greiðsluþjónustuveitanda eða
                                  opinberlega.
    27. Viðmiðunarvextir: Vaxtastig sem notað er til grundvallar útreikningi á
vöxtum og aðgengilegt er opinberlega og báðir aðilar að greiðsluþjónustusamningi
                                geta sannreynt.
      28. Viðtakandi greiðslu: Einstaklingur eða lögaðili sem er fyrirhugaður
              viðtakandi fjármuna sem hafa verið viðfang greiðslu.
      29. Viðskiptadagur: Dagur þegar greiðsluþjónustuveitandi greiðanda eða
 viðtakanda, sem er aðili að framkvæmd greiðslu, er opinn og starfar eftir því
                   sem þörf fyrir framkvæmd greiðslu krefur.

      II. kafli. Greiðslustofnanir. Peninga- og verðmætasendingarþjónusta.
                       A. Stofnun og fjárhagsgrundvöllur.
                      9. gr. Rekstrarform og höfuðstöðvar.
                   Greiðslustofnun skal starfa sem lögaðili.
Greiðslustofnun sem fengið hefur starfsleyfi skv. 15. gr. skal hafa höfuðstöðvar
                               sínar hér á landi.
                                10. gr. Stofnfé.
        Stofnfé greiðslustofnunar skal á hverjum tíma taka mið af þeirri
            greiðsluþjónustu skv. 4. gr. sem greiðslustofnun veitir.
        Stofnfé greiðslustofnunar skal á hverjum tíma nema að lágmarki:
       a. jafnvirði 20.000 evra (EUR) í íslenskum krónum miðað við opinbert
viðmiðunargengi (kaupgengi) eins og það er skráð hverju sinni ef greiðslustofnun
            veitir einungis greiðsluþjónustu skv. 6. tölul. 4. gr.,
       b. jafnvirði 50.000 evra (EUR) í íslenskum krónum miðað við opinbert
viðmiðunargengi (kaupgengi) eins og það er skráð hverju sinni ef greiðslustofnun
                 veitir greiðsluþjónustu skv. 7. tölul. 4. gr.,
       c. jafnvirði 125.000 evra (EUR) í íslenskum krónum miðað við opinbert
viðmiðunargengi (kaupgengi) eins og það er skráð hverju sinni ef greiðslustofnun
                veitir greiðsluþjónustu skv. 1.5. tölul. 4. gr.
                           11. gr. Eiginfjárgrunnur.
       Eiginfjárgrunnur greiðslustofnunar samkvæmt skilgreiningu laga um
fjármálafyrirtæki má á hverjum tíma eigi nema lægri fjárhæð en kveðið er á um í
                 10. eða 12. gr., hvor fjárhæðin sem er hærri.
   Greiðslustofnun sem tilheyrir samstæðu þar sem í er önnur greiðslustofnun,
      fjármálafyrirtæki eða vátryggingafélag er einungis heimilt að telja
eiginfjárliði einu sinni til eiginfjárgrunns. Það sama á við ef greiðslustofnun
        stundar aðra starfsemi en veitingu greiðsluþjónustu skv. 4. gr.
               12. gr. Útreikningur eigin fjár greiðslustofnana.
Eigið fé greiðslustofnunar skal reiknað í samræmi við eina af aðferðunum þremur
        sem greinir í 2.5. mgr. samkvæmt ákvörðun Fjármálaeftirlitsins.
 Aðferð A: Eigið fé greiðslustofnunar skal nema að minnsta kosti 10% af föstum
  rekstrarkostnaði síðastliðinna tólf mánaða. Fjármálaeftirlitið getur breytt
þessari ákvörðun verði umtalsverðar breytingar á rekstri greiðslustofnunar. Hafi
greiðslustofnun starfað skemur en eitt rekstrarár þegar útreikningur eigin fjár
 fer fram skal eigið fé hennar nema að minnsta kosti 10% af samsvarandi föstum
rekstrarkostnaði sem gert er ráð fyrir í rekstraráætlun, nema Fjármálaeftirlitið
                   krefjist þess að þeirri áætlun sé breytt.
  Aðferð B: Eigið fé greiðslustofnunar skal nema að minnsta kosti samanlagðri
 fjárhæð eftirfarandi liða margfaldaðri með kvarðastuðlinum k, sem skilgreindur
   er í 5. mgr., þar sem greiðslufjöldi (PV) samanstendur af einum tólfta af
                heildarfjárhæð greiðslna síðustu tólf mánuðina:
    a. 4,0% af PV sem nemur allt að jafnvirði 5 milljóna evra (EUR) í íslenskum
   krónum miðað við opinbert viðmiðunargengi (kaupgengi) eins og það er skráð
                                 hverju sinni;
   b. 2,5% af PV sem nemur jafnvirði 5 milljóna evra (EUR) og allt að jafnvirði
  10 milljóna evra (EUR) í íslenskum krónum miðað við opinbert viðmiðunargengi
                 (kaupgengi) eins og það er skráð hverju sinni;
    c. 1% af PV sem nemur jafnvirði 10 milljóna evra (EUR) og allt að jafnvirði
 100 milljóna evra (EUR) í íslenskum krónum miðað við opinbert viðmiðunargengi
                 (kaupgengi) eins og það er skráð hverju sinni;
       d. 0,5% af PV sem nemur jafnvirði 100 milljóna evra (EUR) og allt að
    jafnvirði 250 milljóna evra (EUR) í íslenskum krónum miðað við opinbert
        viðmiðunargengi (kaupgengi) eins og það er skráð hverju sinni og
    e. 0,25% af PV umfram jafnvirði 250 milljóna evra (EUR) í íslenskum krónum
   miðað við opinbert viðmiðunargengi (kaupgengi) eins og það er skráð hverju
                                     sinni.
   Aðferð C: Fjárhæð eigin fjár greiðslustofnunar skal vera að minnsta kosti
         viðeigandi vísir sem skilgreindur er í a-lið, margfaldaður með
  margfeldisstuðlinum sem skilgreindur er í b-lið og með kvarðastuðlinum k sem
                           skilgreindur er í 5. mgr.:
                 a. Viðeigandi vísir er samtala eftirfarandi liða:
                                  1. vaxtatekna,
                                2. vaxtakostnaðar,
                      3. fenginna umboðslauna og þóknana, og
                             4. annarra rekstrartekna.
    b. Hver liður skal tekinn með í samtöluna með plús- eða mínusmerki. Ekki má
   nota óreglulega tekjuliði í útreikningi á viðeigandi vísum. Útgjöld vegna
 útvistunar á þjónustu hjá þriðja aðila geta minnkað viðeigandi vísi ef félagið
  sem stofnar til útgjaldanna er eftirlitsskyldur aðili samkvæmt lögum þessum.
  Viðeigandi vísir er reiknaður á grundvelli síðasta reikningsárs. Viðeigandi
vísir skal reiknaður yfir síðasta reikningsár. Eigi að síður skal eigið fé, sem
  reiknað er í samræmi við aðferð C, ekki vera undir 80% af meðaltali þriggja
 undanfarinna reikningsára fyrir viðeigandi vísi. Ef endurskoðaðar tölur liggja
              ekki fyrir má nota eigið mat greiðslustofnunarinnar.
                       c. Margföldunarstuðullinn skal vera:
       1. 10% af þeim hluta viðeigandi vísis sem nemur allt að jafnvirði 2,5
   milljóna evra (EUR) í íslenskum krónum miðað við opinbert viðmiðunargengi
                 (kaupgengi) eins og það er skráð hverju sinni;
    2. 8% af þeim hluta viðeigandi vísis sem nemur jafnvirði 2,5 milljóna evra
 (EUR) og allt að jafnvirði 5 milljóna evra (EUR) í íslenskum krónum miðað við
    opinbert viðmiðunargengi (kaupgengi) eins og það er skráð hverju sinni;
     3. 6% af þeim hluta viðeigandi vísis sem nemur jafnvirði 5 milljóna evra
 (EUR) og allt að jafnvirði 25 milljóna evra (EUR) í íslenskum krónum miðað við
    opinbert viðmiðunargengi (kaupgengi) eins og það er skráð hverju sinni;
     4. 3% af þeim hluta viðeigandi vísis sem nemur jafnvirði 25 milljóna evra
 (EUR) og allt að jafnvirði 50 milljóna evra (EUR) í íslenskum krónum miðað við
    opinbert viðmiðunargengi (kaupgengi) eins og það er skráð hverju sinni;
     5. 1,5% af þeim hluta viðeigandi vísis umfram jafnvirði 50 milljóna evra
(EUR) í íslenskum krónum miðað við opinbert viðmiðunargengi (kaupgengi) eins og
                           það er skráð hverju sinni.
 Kvarðastuðullinn k, sem nota skal í aðferðum B og C, sbr. 3. og 4. mgr., skal
                                     vera:
   a. 0,5 ef greiðslustofnunin stundar aðeins greiðsluþjónustu skv. 6. tölul. 4.
                                      gr.;
    b. 0,8 ef greiðslustofnun stundar aðeins greiðsluþjónustu skv. 7. tölul. 4.
                                      gr.;
     c. 1 ef greiðslustofnun stundar greiðsluþjónustu skv. 1.5. tölul. 4. gr.
Fjármálaeftirlitið getur á grundvelli mats á áhættustýringarferlum, gagnagrunni
yfir tapsáhættu og innra eftirlitskerfi greiðslustofnunar gert kröfu um að eigið
 fé greiðslustofnunar sé allt að 20% hærra en fjárhæðin sem stafar af beitingu
    aðferðarinnar sem valin er í samræmi við 1. mgr. Á sama grundvelli getur
 Fjármálaeftirlitið heimilað að fjárhæð eigin fjár greiðslustofnunar sé allt að
 20% lægri en fjárhæðin sem leiðir af beitingu þeirrar aðferðar sem valin er í
                              samræmi við 1. mgr.
  Fjármálaeftirlitinu er heimilt að setja nánari reglur samkvæmt þessu ákvæði.
                                B. Starfsleyfi.
                              13. gr. Starfsleyfi.
   Aðilar, aðrir en þeir sem taldir eru upp í af-liðum 14. tölul. 8. gr., er
hyggjast veita greiðsluþjónustu skulu afla sér starfsleyfis sem greiðslustofnun.
 Starfsleyfi skal ná til einnar eða fleiri tegunda greiðsluþjónustu í skilningi
                                 laga þessara.
  Fjármálaeftirlitið veitir greiðslustofnun starfsleyfi samkvæmt lögum þessum.
  Greiðslustofnun er heimilt að stunda greiðsluþjónustu að fengnu starfsleyfi.
         14. gr. Umsókn um starfsleyfi og viðvarandi upplýsingaskylda.
Umsókn um starfsleyfi skal berast Fjármálaeftirlitinu. Hún skal vera skrifleg og
 ítarleg. Í umsókninni skal gera grein fyrir þeirri starfsemi sem fyrirhugað er
     að sinna og hvernig henni verður sinnt. Umsækjandi skal, með framvísun
   nauðsynlegra gagna, sýna fram á hæfi lögaðilans sem æskir starfsleyfis til
        starfrækslu greiðslustofnunar í samræmi við ákvæði laga þessara.
   Fjármálaeftirlitið skal setja reglur um þær upplýsingar sem greina þarf í
umsókn, svo og nauðsynleg fylgigögn, til þess að umsóknin teljist fullnægjandi.
    Greiðslustofnun sem fengið hefur starfsleyfi skv. 15. gr. skal tilkynna
Fjármálaeftirlitinu án tafar um allar breytingar á áður veittum upplýsingum skv.
            1. mgr. í tengslum við umsókn og veitingu starfsleyfis.
 15. gr. Starfsleyfisskilyrði. Tilkynning um veitingu eða synjun starfsleyfis.
 Starfsleyfi skal veitt ef umsækjandi sýnir að mati Fjármálaeftirlitsins fram á
   að skipulag í fyrirhuguðum rekstri greiðsluþjónustu sé skýrt, fullnægjandi
   verklagsreglur séu til staðar er þjóni markmiðum um traustan og varfærinn
 rekstur og að starfsemin hafi á að skipa fullnægjandi innra eftirlitskerfi að
      því er varðar aðferðir við stjórnun, fyrirkomulag áhættustýringar og
       reikningsskil samkvæmt nánari reglum sem Fjármálaeftirlitið setur.
 Þær kröfur sem gerðar eru til umsækjanda skv. 1. mgr. skulu vera í samræmi við
      eðli og umfang þeirrar greiðsluþjónustu sem fyrirhugað er að veita.
    Við mat á umsókn um starfsleyfi er Fjármálaeftirlitinu heimilt að leita
    ráðgjafar Seðlabanka Íslands eða annarra viðeigandi opinberra yfirvalda.
Fjármálaeftirlitið getur gert kröfu um stofnun sérstakrar einingar fyrir rekstur
    greiðsluþjónustu skv. 4. gr. ef greiðslustofnun sinnir annarri starfsemi
    samhliða veitingu greiðsluþjónustu og sá hluti rekstrarins hefur áhrif á
    fjárhagslegan styrk greiðslustofnunar eða torveldar eftirlit með henni.
Fjármálaeftirlitið skal synja um veitingu starfsleyfis ef það telur hluthafa eða
 eigendur virkra eignarhluta ekki hæfa með tilliti til traustrar og varfærinnar
                         stjórnunar greiðslustofnunar.
 Starfsleyfi skal ekki veitt ef náin tengsl greiðslustofnunar við einstaklinga
eða lögaðila hindra eftirlit með starfseminni af hálfu Fjármálaeftirlitsins. Hið
sama á við ef lög eða reglur, sem gilda um slíka tengda aðila, hindra eftirlit.
  Með nánum tengslum er í lögum þessum átt við náin tengsl í skilningi laga um
                               fjármálafyrirtæki.
   Starfsleyfi skal gilda í öllum ríkjum á Evrópska efnahagssvæðinu. Hyggist
greiðslustofnun veita þjónustu samkvæmt lögum þessum í öðru aðildarríki skal þó
  tilkynna Fjármálaeftirlitinu um það fyrir fram. Í tilkynningu skal koma fram
 hvaða ríki á í hlut og í hverju fyrirhuguð starfsemi sé fólgin. Innan mánaðar
    frá viðtöku slíkrar tilkynningar skal Fjármálaeftirlitið veita lögbærum
      yfirvöldum í hlutaðeigandi ríki upplýsingar um heiti og heimilisfang
   greiðslustofnunar, nöfn þeirra sem eru ábyrgir fyrir stjórn starfseminnar,
       skipulag hennar og hvers konar greiðsluþjónustu hún hyggst veita.
         Fullnægi umsókn um starfsleyfi skilyrðum laga þessara að mati
Fjármálaeftirlitsins veitir Fjármálaeftirlitið starfsleyfi. Að öðrum kosti skal
         Fjármálaeftirlitið synja um starfsleyfi með rökstuddum hætti.
Ákvörðun Fjármálaeftirlitsins um veitingu eða synjun starfsleyfis skal tilkynnt
    umsækjanda eigi síðar en þremur mánuðum eftir að fullbúin umsókn barst.
                       16. gr. Afturköllun starfsleyfis.
 Fjármálaeftirlitið getur afturkallað starfsleyfi greiðslustofnunar í heild eða
                                  að hluta ef:
   a. greiðslustofnun nýtir ekki starfsleyfið innan 12 mánaða frá því að það var
 veitt, afsalar sér ótvírætt leyfinu eða hættir starfsemi í meira en sex mánuði
                                   samfellt;
   b. starfsleyfis hefur verið aflað á grundvelli rangra upplýsinga eða á annan
                                óeðlilegan hátt;
      c. greiðslustofnun uppfyllir ekki lengur skilyrði fyrir leyfisveitingu;
    d. áframhaldandi rekstur greiðsluþjónustu af hálfu greiðslustofnunar ógnar
                          stöðugleika greiðslukerfis;
     e. starfsemi greiðslustofnunar fellur undir annað ákvæði í landslögum sem
                      kveður á um afturköllun leyfis; eða
     f. greiðslustofnun brýtur að öðru leyti alvarlega eða ítrekað gegn lögum
                    þessum eða reglum settum samkvæmt þeim.
   Áður en til afturköllunar kemur skv. 1. mgr. skal greiðslustofnun veittur
      hæfilegur frestur til úrbóta ef unnt er að koma úrbótum við að mati
           Fjármálaeftirlitsins. Þetta á þó ekki við um a-lið 1. mgr.
    Afturköllun á starfsleyfi greiðslustofnunar skal tilkynnt stjórn þess og
       rökstudd skriflega. Fjármálaeftirlitið skal birta tilkynninguna í
   Lögbirtingablaði og auglýsa í fjölmiðlum. Tilkynning skal enn fremur send
  lögbærum eftirlitsaðilum í þeim ríkjum þar sem hlutaðeigandi greiðslustofnun
   starfrækir útibú eða veitir greiðsluþjónustu fyrir milligöngu umboðsaðila.
                 17. gr. Góðir viðskiptahættir og þagnarskylda.
 Greiðslustofnun skal viðhafa eðlilega og heilbrigða viðskiptahætti og venjur.
       Um þagnarskyldu stjórnarmanna greiðslustofnunar, framkvæmdastjóra,
    endurskoðenda, starfsmanna og hverra þeirra sem taka að sér verk í þágu
             fyrirtækisins fer samkvæmt lögum um fjármálafyrirtæki.
                              C. Starfsheimildir.
                          18. gr. Varðveisla fjármuna.
 Fjármunum sem mótteknir hafa verið frá notendum greiðsluþjónustu eða frá öðrum
     greiðsluþjónustuveitendum vegna framkvæmdar greiðslu skal haldið skýrt
 aðgreindum frá eigin fé greiðsluþjónustuveitanda, þ.m.t. greiðslustofnunar, og
             fjármunum í eigu annarra en notenda greiðsluþjónustu.
         Fjármunir skv. 1. mgr. skulu teljast forgangskröfur í þrotabú
greiðsluþjónustuveitanda komi til gjaldþrots. Um rétthæð þeirra fer skv. [2]109.
gr. laga nr. 21/1991, um gjaldþrotaskipti o.fl., enda sýni eigandi fjármuna fram
                           á eignarrétt sinn að þeim.
Ráðherra getur í reglugerð kveðið nánar á um hvernig varðveislu fjármuna skv. 1.
                               mgr. skuli háttað.
                            19. gr. Önnur starfsemi.
Greiðslustofnun er heimilt að stunda aðra starfsemi auk greiðsluþjónustu ef hún
    er nátengd starfsemi eða rekstri greiðsluþjónustu, svo sem þjónustu við
 framkvæmd greiðslna, gjaldeyrisviðskiptum, ráðstöfunum til verndunar eigna og
  geymslu og vinnslu gagna. Greiðslustofnun er jafnframt heimilt að starfrækja
                                 greiðslukerfi.
Greiðslustofnun er heimilt að halda greiðslureikninga sem skal einungis nota við
                              framkvæmd greiðslna.
  Fjármunir sem greiðslustofnun móttekur frá notendum greiðsluþjónustu, vegna
veitingar greiðsluþjónustu, teljast ekki innlán, endurgreiðanlegir fjármunir frá
                            almenningi eða rafeyrir.
      Greiðslustofnun er óheimilt að stunda innlánsstarfsemi eða taka við
         endurgreiðanlegum fjármunum frá almenningi í skilningi laga um
                               fjármálafyrirtæki.
  Í tengslum við veitingu greiðsluþjónustu skv. 4., 5. og 7. tölul. 4. gr. er
      greiðslustofnun heimilt að veita lán, enda uppfylli eiginfjárgrunnur
     stofnunarinnar kröfur laga þessara og er að mati Fjármálaeftirlitsins
fullnægjandi með tilliti til heildarlánveitinga. Lánveiting skal einungis veitt
 í tengslum við framkvæmd greiðslu. Lánveitingu má ekki fjármagna með fjármunum
sem mótteknir eru eða varðveittir vegna framkvæmdar greiðslu. Endurgreiðslutími
        lánveitingar yfir landamæri skal ekki vera lengri en 12 mánuðir.
     Fjármálaeftirlitinu er heimilt að setja nánari reglur um lánveitingar
                               greiðslustofnunar.
 Fjármálaeftirlitið getur bannað greiðslustofnun að hluta til eða öllu leyti að
  stunda starfsemi samkvæmt þessari grein. Um slíkt bann gilda ákvæði 1. og 2.
                                  mgr. 16. gr.
                    D. Stjórn. Reikningsskil og endurskoðun.
      20. gr. Hæfi stjórnarmanna, framkvæmdastjóra og annarra stjórnenda.
Um hæfi stjórnarmanna, framkvæmdastjóra og annarra stjórnenda samkvæmt skipulagi
greiðslustofnunar gilda hæfisreglur laga um fjármálafyrirtæki eftir því sem við
                                       á.
Greiðslustofnun skal tilkynna Fjármálaeftirlitinu um skipan og síðari breytingar
     á stjórn fyrirtækis og framkvæmdastjórn og skulu tilkynningunni fylgja
   fullnægjandi upplýsingar til að hægt sé að meta hvort skilyrðum 1. mgr. sé
                                   fullnægt.
                 21. gr. Reikningsskil og lögboðin endurskoðun.
Reikningsár greiðslustofnunar er almanaksárið. Ákvæði laga um fjármálafyrirtæki
gilda að öðru leyti um bókhald, endurskoðun og tilkynningarskyldu endurskoðenda
                   greiðslustofnana til Fjármálaeftirlitsins.
                                  E. Eftirlit.
22. gr. Fjármálaeftirlitið hefur eftirlit með starfsemi greiðslustofnana, þ.m.t.
 umboðsaðilum, útibúum og útvistunaraðilum, sem falla undir ákvæði þessa kafla,
   nema annað leiði af lögum eða alþjóðasamningum sem Ísland er aðili að. Um
 eftirlitið fer samkvæmt ákvæðum laga þessara og laga um opinbert eftirlit með
                               fjármálastarfsemi.
  Fjármálaeftirlitið skal hafa samstarf við lögbær yfirvöld í aðildarríkjum um
framkvæmd eftirlits með starfsemi umboðsaðila, útibúa og útvistunaraðila á vegum
   greiðslustofnana sem fengið hafa starfsleyfi samkvæmt lögum þessum í þeim
                                    ríkjum.
 Fjármálaeftirlitið skal tilkynna lögbærum yfirvöldum um það fyrir fram hyggist
 það framkvæma skoðun erlendis á starfsstöð greiðslustofnunar sem fengið hefur
 starfsleyfi samkvæmt lögum þessum. Slík skoðun skal framkvæmd í samstarfi við
  lögbær yfirvöld í hlutaðeigandi ríki. Óski Fjármálaeftirlitið á hinn bóginn
   eftir því er því heimilt að fela lögbærum yfirvöldum í hlutaðeigandi ríki
                          framkvæmd slíkrar skoðunar.
    Fjármálaeftirlitið skal að ósk lögbærra yfirvalda í aðildarríkjum veita
viðeigandi upplýsingar um greiðslustofnanir sem fengið hafa starfsleyfi samkvæmt
   lögum þessum, einkum þegar brot eða grunur um brot umboðsaðila, útibús eða
 einingar sem starfsemi er útvistuð til er annars vegar. Mikilvægar upplýsingar
skulu enn fremur sendar að frumkvæði Fjármálaeftirlitsins til lögbærra yfirvalda
   í hlutaðeigandi ríki þar sem greiðslustofnun sem fengið hefur starfsleyfi
        samkvæmt lögum þessum hefur starfsemi eða útvistar verkefni til.
                      F. Umboðsaðilar, útibú og útvistun.
                         23. gr. Umboðsaðilar og útibú.
 Greiðslustofnun sem hyggst veita greiðsluþjónustu fyrir milligöngu umboðsaðila
 skal tilkynna það Fjármálaeftirlitinu fyrir fram. Tilkynningunni skulu fylgja
      upplýsingar um nafn og heimilisfang umboðsaðilans og lýsing á innra
eftirlitskerfi sem m.a. skal uppfylla kröfur laga um aðgerðir gegn peningaþvætti
 og fjármögnun hryðjuverka, svo og nauðsynlegar upplýsingar og gögn til að sýna
    fram á að stjórnendur uppfylli hæfiskröfur að mati Fjármálaeftirlitsins.
Fjármálaeftirlitið skráir umboðsaðila í skrá skv. 6. gr., að fengnum upplýsingum
skv. 1. mgr. Telji Fjármálaeftirlitið vafa leika á að upplýsingarnar séu réttar
 skal það grípa til aðgerða til að sannreyna þær. Fjármálaeftirlitið synjar um
  skráningu á umboðsaðila í skrá yfir greiðslustofnanir ef það er mat þess að
            ósannað teljist að upplýsingar skv. 1. mgr. séu réttar.
 Greiðslustofnun sem óskar eftir að veita greiðsluþjónustu í öðru aðildarríki,
fyrir milligöngu umboðsaðila, skal fylgja málsmeðferðarreglum þeim sem greinir í
1. mgr. og 15. gr. Áður en Fjármálaeftirlitið skráir upplýsingar um umboðsaðila
   í skrá skv. 6. gr. skal Fjármálaeftirlitið senda tilkynningu til lögbærra
   yfirvalda í hlutaðeigandi ríki. Ef gerðar eru athugasemdir við fyrirhugaða
           skráningu skal Fjármálaeftirlitið taka tillit til þeirra.
      Berist Fjármálaeftirlitinu tilkynning frá lögbærum yfirvöldum í öðru
 aðildarríki, sem greiðslustofnun óskar eftir að veita greiðsluþjónustu í fyrir
milligöngu umboðsaðila eða með stofnun útibús, sem hafa gilda ástæðu til að ætla
að peningaþvætti eða fjármögnun hryðjuverka eigi sér stað, hafi átt sér stað eða
sé í undirbúningi eða að tilnefning umboðsaðila eða stofnun útibúsins gæti aukið
hættu á peningaþvætti eða fjármögnun hryðjuverka getur Fjármálaeftirlitið hafnað
  því að færa upplýsingar um umboðsaðilann eða útibúið í skrá skv. 6. gr. eða
              afturkallað skráningu ef hún hefur þegar farið fram.
 Greiðslustofnun skal sjá til þess að umboðsaðili eða útibú sem veitir þjónustu
      fyrir hennar hönd upplýsi notendur greiðsluþjónustu um þá staðreynd.
                               24. gr. Útvistun.
Greiðslustofnun sem hyggst útvista rekstrarþætti greiðsluþjónustu skal tilkynna
                     Fjármálaeftirlitinu fyrir fram um það.
Útvistun mikilvægra rekstrarþátta sem dregur umtalsvert úr gæðum innra eftirlits
 greiðslustofnunar og torveldar eftirlit með framkvæmd laga þessara er óheimil.
  Rekstrarþáttur telst mikilvægur ef ágalli eða brestur í framkvæmd hans hefur
umtalsverð neikvæð áhrif á getu greiðslustofnunar til að uppfylla þær kröfur sem
    liggja til grundvallar starfsleyfi hennar eða skyldur samkvæmt lögunum,
      fjárhagslega afkomu greiðslustofnunar eða styrkleika eða samfelldni
                       greiðsluþjónustunnar sem um ræðir.
Fjármálaeftirlitið setur nánari reglur um hvernig greiðslustofnun er heimilt að
                  standa að útvistun mikilvægra rekstrarþátta.
                                   G. Annað.
                              25. gr. Bótaábyrgð.
  Greiðslustofnun ber skaðabótaábyrgð vegna tjóns sem rakið verður til athafna
   starfsmanna hennar, umboðsaðila, útibúa og þeirra aðila sem rekstrarþáttum
                   greiðsluþjónustu hefur verið útvistað til.
      Greiðslustofnun sem reiðir sig á þriðja aðila til að annast tiltekna
  rekstrarþætti skal gera viðeigandi ráðstafanir til að tryggja að farið sé að
                                 lögum þessum.
                           26. gr. Varðveisla gagna.
 Greiðslustofnun ber að varðveita öll viðeigandi gögn er varða þennan kafla að
                              lágmarki í fimm ár.
                   H. Peninga- og verðmætasendingarþjónusta.
 27. gr. Peninga- og verðmætasendingarþjónustu samkvæmt lögum um aðgerðir gegn
  peningaþvætti og fjármögnun hryðjuverka er heimilt að veita greiðsluþjónustu
           skv. 6. tölul. 4. gr., að fullnægðum skilyrðum 2.4. mgr.
Heildarfjárhæð greiðslna sem peninga- og verðmætasendingarþjónusta framkvæmir á
 grundvelli laga þessara á einum mánuði má að hámarki nema jafnvirði 3 milljóna
  evra (EUR) í íslenskum krónum miðað við opinbert viðmiðunargengi (kaupgengi)
eins og það er skráð hverju sinni. Fjármálaeftirlitinu er heimilt að kveða á um
                 lægri viðmiðunarfjárhæð en greinir í 1. málsl.
Ákvæði þessa kafla gilda um peninga- og verðmætasendingarþjónustu skv. 1. mgr.,
  að undanskildum ákvæðum 10.12. gr., 7. mgr. 15. gr., 5. mgr. 19. gr., 2.4.
                  mgr. 22. gr., 3.4. mgr. 23. gr. og 24. gr.
     Fjármálaeftirlitið getur sett nánari reglur um skilyrði fyrir veitingu
        greiðsluþjónustu af hálfu peninga- og verðmætasendingarþjónustu.

      III. kafli. Upplýsingagjöf og gagnsæi við veitingu greiðsluþjónustu.
                               A. Almenn ákvæði.
                          28. gr. Gildissvið kaflans.
  Ákvæði þessa kafla gilda um stakar greiðslur, rammasamninga og greiðslur sem
                                falla undir þá.
   Víkja má frá ákvæðum þessa kafla með samningi, í heild eða að hluta, þegar
                   notandi greiðsluþjónustu er ekki neytandi.
   Ákvæði 35.38. gr. gilda aðeins um upplýsingagjöf og gagnsæi við veitingu
     greiðsluþjónustu þegar um ræðir stakar greiðslur sem ekki falla undir
                                 rammasamninga.
   Ákvæði 39.46. gr. gilda aðeins um upplýsingagjöf og gagnsæi við veitingu
    greiðsluþjónustu þegar um ræðir greiðslur sem falla undir rammasamninga.
  Ef [3]lög nr. 33/2005, um fjarsölu á fjármálaþjónustu, eiga einnig við víkja
 eftirtalin ákvæði II. kafla þeirra laga, um upplýsingaskyldu gagnvart neytanda
áður en hann er bundinn af fjarsölusamningi eða tilboði, fyrir ákvæðum 35., 36.,
  39. og 40. gr. laga þessara: 5. gr., 1. og 3. tölul. 6. gr., 3.4. og 6.7.
                       tölul. 7. gr. og 1. tölul. 8. gr.
    29. gr. Undanþágur frá kröfum um upplýsingagjöf vegna smágreiðslumiðla.
Ráðherra er heimilt að kveða í reglugerð á um undanþágur frá kröfum þessa kafla
           um upplýsingagjöf þegar smágreiðslumiðill er annars vegar.
                30. gr. Sönnunarbyrði greiðsluþjónustuveitanda.
   Greiðsluþjónustuveitandi ber sönnunarbyrði fyrir því að hann hafi uppfyllt
             kröfur um upplýsingagjöf sem fram koma í þessum kafla.
                   31. gr. Gjaldtaka vegna upplýsingagjafar.
  Greiðsluþjónustuveitandi skal ekki krefja notanda greiðsluþjónustu um gjald
            fyrir upplýsingar sem veittar eru samkvæmt kafla þessum.
 Semja má um gjaldtöku fyrir veitingu viðbótarupplýsinga, tíðari upplýsingagjöf
 eða veitingu upplýsinga með öðrum hætti en tilgreindur er í rammasamningi, að
því tilskildu að það sé að beiðni notanda greiðsluþjónustunnar og að gjaldtakan
                  sé viðeigandi og í samræmi við raunkostnað.
                32. gr. Gjaldmiðill og umreikningur gjaldmiðils.
   Greiðslur skulu vera í þeim gjaldmiðli sem aðilar hafa komið sér saman um.
   Ef boðinn er gjaldmiðilsumreikningur áður en greiðsla á sér stað og ef sú
þjónusta er boðin á sölustað eða af hálfu viðtakanda greiðslu skal sá aðili sem
 býður greiðanda þjónustuna veita honum allar upplýsingar um gjöld og það gengi
 sem nota á við umreikning greiðslunnar. Greiðandi skal samþykkja þjónustu við
                   umreikning gjaldmiðils á þeim grundvelli.
                    33. gr. Notkun tiltekins greiðslumiðils.
  Ef viðtakandi greiðslu býður lækkun vegna notkunar tiltekins greiðslumiðils,
umfram aðra, skal hann tilkynna greiðanda um það áður en greiðslan er framkvæmd.
       Ef greiðsluþjónustuveitandi krefst gjalds vegna notkunar tiltekins
   greiðslumiðils skal hann tilkynna notanda greiðsluþjónustu um það áður en
                            greiðslan er framkvæmd.
 34. gr. Sérákvæði um greiðslufyrirmæli vegna stakrar greiðslu sem send eru með
                  greiðslumiðli sem fellur undir rammasamning.
 Þegar greiðslufyrirmæli vegna stakrar greiðslu eru send með greiðslumiðli sem
 fellur undir rammasamning er greiðsluþjónustuveitandi ekki skuldbundinn til að
 veita eða koma á framfæri upplýsingum sem notandi greiðsluþjónustu hefur þegar
  fengið á grundvelli rammasamnings við annan greiðsluþjónustuveitanda eða sem
             honum verða veittar í samræmi við slíkan rammasamning.
            B. Stakar greiðslur sem ekki falla undir rammasamninga.
    35. gr. Almenn upplýsingagjöf áður en samningur eða tilboð vegna stakra
           greiðslna verður bindandi fyrir notanda greiðsluþjónustu.
   Áður en samningur eða tilboð vegna stakra greiðslna verður bindandi fyrir
   notanda greiðsluþjónustu skal greiðsluþjónustuveitandi koma upplýsingum og
      skilmálum skv. 36. gr. á framfæri við notandann á aðgengilegan hátt.
 Upplýsingar og skilmálar skulu lagðir fram á pappír eða öðrum varanlegum miðli
                    ef notandi greiðsluþjónustu æskir þess.
   Framsetning upplýsinga og skilmála skal vera með skýrum og auðskiljanlegum
 hætti, á íslensku eða hverju því tungumáli öðru sem aðilar koma sér saman um.
 Ef þjónustusamningur hefur verið gerður um stakar greiðslur að beiðni notanda
        greiðsluþjónustu með tilstyrk fjarsamskiptamiðils sem ekki gerir
           greiðsluþjónustuveitanda kleift að fara að 1.3. mgr. skal
greiðsluþjónustuveitandinn uppfylla skyldur sínar samkvæmt þeim ákvæðum þegar í
                 stað eftir að greiðsla hefur verið framkvæmd.
Skyldu til upplýsingagjafar skv. 1.3. mgr. má einnig uppfylla með því að leggja
    fram afrit af drögum að þjónustusamningi um staka greiðslu eða drögum að
   greiðslufyrirmælum sem geyma þær upplýsingar og skilmála sem komið skal á
                 framfæri við notandann samkvæmt lögum þessum.
 36. gr. Upplýsingar og skilmálar um þjónustu í tengslum við stakar greiðslur.
  Eftirfarandi upplýsingar og skilmálar skulu afhentir eða hafðir aðgengilegir
                        fyrir notendur greiðsluþjónustu:
         a. lýsing á upplýsingunum eða því sérstaka kennimerki sem notandi
  greiðsluþjónustu þarf að gefa upp til að greiðslufyrirmæli verði framkvæmd á
                                  réttan hátt,
            b. hámarkstími sem framkvæmd greiðsluþjónustunnar má taka,
              c. öll gjöld sem notanda greiðsluþjónustu ber að greiða
   greiðsluþjónustuveitanda og, ef við á, sundurliðun fjárhæða slíkra gjalda,
       d. ef við á, raunverulegt gengi eða viðmiðunargengi sem gilda skal um
                                   greiðslu,
    e. ef við á, viðeigandi upplýsingar og skilmálar sem tilgreindir eru í 40.
                                      gr.
  37. gr. Upplýsingagjöf gagnvart greiðanda eftir viðtöku greiðslufyrirmæla um
                                staka greiðslu.
    Eftirfarandi upplýsingar skal greiðsluþjónustuveitandi afhenda eða gera
 greiðanda aðgengilegar með þeim hætti sem kveðið er á um í 1.3. mgr. 35. gr.
                 þegar í stað eftir viðtöku greiðslufyrirmæla:
    a. tilvísun sem gerir greiðanda kleift að bera kennsl á greiðslu og, ef við
                 á, upplýsingar sem varða viðtakanda greiðslu,
            b. fjárhæð greiðslu í þeim gjaldmiðli sem kveðið er á um í
                             greiðslufyrirmælunum,
   c. fjárhæð gjalda sem greiðanda ber að greiða vegna framkvæmdar greiðslu og,
                 ef við á, sundurliðun fjárhæða slíkra gjalda,
     d. ef við á, gengið sem greiðsluþjónustuveitandi notar í greiðslunni eða
 tilvísun til þess ef um ræðir annað gengi en það sem kveðið er á um í samræmi
   við d-lið 36. gr., svo og fjárhæð greiðslu eftir gjaldmiðilsumreikning og
                   e. dagsetningu viðtöku greiðslufyrirmælanna.
  38. gr. Upplýsingagjöf gagnvart viðtakanda greiðslu eftir framkvæmd stakrar
                                   greiðslu.
   Eftirfarandi upplýsingar skal greiðsluþjónustuveitandi viðtakanda greiðslu
afhenda eða gera viðtakandanum aðgengilegar með þeim hætti sem kveðið er á um í
   1.3. mgr. 35. gr., þegar í stað eftir að greiðsla hefur verið framkvæmd:
   a. tilvísun sem gerir viðtakanda greiðslu kleift að bera kennsl á greiðsluna
 og, ef við á, greiðanda, svo og þær upplýsingar sem kunna að hafa verið sendar
                                með greiðslunni,
       b. fjárhæð greiðslu í þeim gjaldmiðli sem fjármunirnir sem viðtakandi
                      greiðslu fær til ráðstöfunar eru í,
      c. fjárhæð gjalda sem viðtakanda hennar ber að greiða vegna framkvæmdar
           greiðslu og, ef við á, sundurliðun fjárhæða slíkra gjalda,
        d. ef við á, gengið sem greiðsluþjónustuveitandi viðtakanda notar í
  greiðslunni og fjárhæð greiðslu áður en gjaldmiðilsumreikningur fór fram og
                             e. gildisdag eignfærslu.
                  C. Greiðslur sem falla undir rammasamninga.
 39. gr. Almenn upplýsingagjöf áður en samningur eða tilboð vegna greiðslna sem
   falla undir rammasamninga verður bindandi fyrir notanda greiðsluþjónustu.
  Áður en rammasamningur eða tilboð um greiðsluþjónustu verður bindandi fyrir
     notanda greiðsluþjónustu skal greiðsluþjónustuveitandi afhenda notanda
   upplýsingar og skilmála skv. 40. gr. á pappír eða öðrum varanlegum miðli.
   Framsetning upplýsinga og skilmála skal vera með skýrum og auðskiljanlegum
hætti, á íslensku eða á hverju því tungumáli öðru sem aðilar koma sér saman um.
  Ef rammasamningur hefur verið gerður að beiðni notanda greiðsluþjónustu með
 tilstyrk fjarsamskiptamiðils sem ekki gerir greiðsluþjónustuveitanda kleift að
  fara að 1. og 2. mgr. skal greiðsluþjónustuveitandinn uppfylla skyldur sínar
       samkvæmt þeim ákvæðum þegar í stað að lokinni gerð rammasamnings.
  Skyldu til upplýsingagjafar skv. 1. og 2. mgr. má einnig uppfylla með því að
 leggja fram afrit af drögum að rammasamningi sem geyma upplýsingar og skilmála
                                  skv. 40. gr.
40. gr. Upplýsingar og skilmálar um þjónustu í tengslum við greiðslur sem falla
                              undir rammasamninga.
Eftirfarandi upplýsingar og skilmálar skulu afhentir notendum greiðsluþjónustu:
                  1. Að því er varðar greiðsluþjónustuveitandann:
         a. heiti, heimilisfang höfuðstöðva og viðeigandi póstföng, svo og
         sambærilegar upplýsingar um umboðsaðila og útibú ef við á, og
   b. hvaða lögbær eftirlitsaðili fer með eftirlit með starfsemi hans og, eftir
því sem við kann að eiga, upplýsingar um viðeigandi opinbera skrá um starfsleyfi
      greiðsluþjónustuveitanda og skráningarnúmer eða jafngilda aðferð til
                          auðkenningar í þeirri skrá.
                 2. Að því er varðar notkun greiðsluþjónustunnar:
                       a. lýsing á þjónustunni sem um ræðir,
         b. lýsing á upplýsingunum eða því sérstaka kennimerki sem notandi
  greiðsluþjónustu skal leggja fram til að greiðslufyrirmæli verði framkvæmd á
                                  réttan hátt,
    c. hvernig og á hvaða formi samþykki skal veitt fyrir framkvæmd greiðslu og
           afturköllun slíks samþykkis í samræmi við 49. og 61. gr.,
   d. við hvaða tímamark viðtaka greiðslufyrirmæla miðast, sbr. 59. gr., svo og
        um skilgreindan lokunartíma greiðsluþjónustuveitanda, ef við á,
                   e. hámarksframkvæmdatími greiðsluþjónustu, og
    f. hvort mögulegt sé að ákvarða útgjaldaþak vegna greiðslna sem framkvæmdar
              eru með greiðslumiðli í samræmi við 1. mgr. 50. gr.
                  3. Að því er varðar gjaldtöku, vexti og gengi:
              a. öll gjöld sem notanda greiðsluþjónustu ber að greiða
        greiðsluþjónustuveitanda, með sundurliðuðum fjárhæðum ef við á,
        b. vextir og gengi, ef við á; ef notast skal við viðmiðunarvexti og
viðmiðunargengi skulu notanda afhentar upplýsingar um hlutaðeigandi aðferðir við
vaxtaútreikning og viðeigandi dagsetningar og vísitölu eða grunn til að ákvarða
                    viðmiðunarvexti eða viðmiðunargengi; og
      c. reglur um breytingar á viðmiðunarvöxtum eða viðmiðunargengi, þ.m.t.
          gildistíma slíkra breytinga, skv. 2. mgr. 42. gr., ef við á.
                    4. Að því er varðar boðleiðir og samskipti:
     a. umsamdar samskiptaaðferðir vegna sendingar upplýsinga eða tilkynninga
  samkvæmt lögum þessum, þ.m.t. að því er varðar tæknilegar kröfur til búnaðar
                           notanda greiðsluþjónustu,
           b. háttur og tíðni miðlunar upplýsinga samkvæmt lögum þessum,
    c. tungumál rammasamnings og boðskipta meðan á samningssambandi stendur, og
    d. réttur notanda greiðsluþjónustu til að fá afhenta skilmála rammasamnings
                og upplýsingar og skilmála í samræmi við 41. gr.
                 5. Að því er varðar varúðarráðstafanir og ábyrgð:
   a. lýsing á þeim ráðstöfunum sem notanda greiðsluþjónustu ber að grípa til í
því skyni að tryggja örugga varðveislu greiðslumiðils, ef við á, svo og hvernig
 staðið skuli að tilkynningu til greiðsluþjónustuveitanda skv. 3. mgr. 51. gr.,
      b. skilyrði áskilnaðar greiðsluþjónustuveitanda til stöðvunar á notkun
           greiðslumiðils í samræmi við 50. gr., ef um það er samið,
      c. ábyrgð greiðanda skv. 56. gr., þ.m.t. upplýsingar um fjárhæðarmörk,
   d. hvernig og innan hvaða tímamarka notanda greiðsluþjónustu ber að tilkynna
 greiðsluþjónustuveitanda um óheimilaða eða rangt framkvæmda greiðslu skv. 53.
      gr., auk upplýsinga um ábyrgð greiðsluþjónustuveitanda skv. 55. gr.,
     e. ábyrgð greiðsluþjónustuveitanda á framkvæmd greiðslu skv. 69. gr., og
                f. skilyrði fyrir endurgreiðslu skv. 57. og 58. gr.
             6. Að því er varðar breytingar og uppsögn rammasamnings:
     a. ef um það er samið, að notandi greiðsluþjónustu teljist hafa samþykkt
  breytingar á skilmálum rammasamnings skv. 42. gr. nema tilkynning berist um
     annað til greiðsluþjónustuveitanda áður en breytingarnar öðlast gildi,
                           b. gildistími samningsins, og
   c. réttur notanda greiðsluþjónustu til uppsagnar rammasamnings í samræmi við
                              ákvæði laga þessara.
                    7. Að því er varðar úrlausn ágreiningsmála:
                     a. hvaða lög gilda um rammasamninginn, og
      b. hvaða kosti notandi greiðsluþjónustu á skv. V. kafla laga þessara um
           úrlausn ágreiningsmála utan dómstóla og meðferð bótamála.
41. gr. Upplýsingar og skilmálar rammasamnings skulu ávallt aðgengilegir notanda
                               greiðsluþjónustu.
Hvenær sem er, meðan á samningssambandi stendur, getur notandi greiðsluþjónustu
óskað eftir og skal þá fá afhenta skilmála rammasamnings ásamt þeim upplýsingum
 og skilmálum sem tilgreind eru í 40. gr. á pappír eða öðrum varanlegum miðli.
                 42. gr. Breytingar á skilmálum rammasamnings.
Greiðsluþjónustuveitandi skal leggja tillögur að breytingum á rammasamningi, sem
 og á upplýsingum og skilmálum skv. 40. gr., fyrir notanda greiðsluþjónustu með
  þeim hætti sem kveðið er á um í 1. og 2. mgr. 39. gr. eigi síðar en tveimur
  mánuðum fyrir fyrirhugaðan gildistökudag breytinganna. Ef um það hefur verið
  samið, sbr. a-lið 6. tölul. 40. gr., skal greiðsluþjónustuveitandi tilkynna
    notanda greiðsluþjónustu að hann teljist hafa samþykkt slíkar breytingar
    tilkynni hann ekki um annað fyrir fyrirhugaðan gildistökudag. Ef notanda
     greiðsluþjónustu er heimilt að segja rammasamningi upp þegar í stað án
     sérstakrar gjaldtöku áður en fyrirhugaðar breytingar öðlast gildi skal
          greiðsluþjónustuveitandi jafnframt upplýsa notandann um það.
Breytingar á vöxtum eða gengi taka gildi þegar í stað og án viðvörunar ef samið
        hefur verið um slíkt í rammasamningi og breytingarnar byggjast á
 viðmiðunarvöxtum eða viðmiðunargengi sem samið hefur verið um í samræmi við b-
   og c-lið 3. tölul. 40. gr. Tilkynna skal notanda greiðsluþjónustu um allar
breytingar á vöxtum eins fljótt og kostur er með þeim hætti sem kveðið er á um í
1. og 2. mgr. 39. gr., nema aðilar hafi komið sér saman um að slíkar upplýsingar
  skuli veittar eða gerðar aðgengilegar með tilteknum tíðleika eða á tiltekinn
  hátt. Þó má breyta vöxtum eða gengi án tilkynningar ef slíkar breytingar eru
                        notanda greiðsluþjónustu í hag.
  Breytingar á vöxtum eða gengi sem notað er í greiðslum skulu framkvæmdar og
    reiknaðar á hlutlausan hátt þannig að notendum greiðsluþjónustu sé ekki
                                   mismunað.
                         43. gr. Uppsögn rammasamnings.
 Notanda greiðsluþjónustu er heimilt að segja rammasamningi upp hvenær sem er,
nema samið hafi verið um uppsagnarfrest. Slíkur uppsagnarfrestur skal ekki vera
                            lengri en einn mánuður.
 Uppsögn rammasamnings með föstum samningstíma eða með ótilteknum samningstíma
             skal vera notanda greiðsluþjónustu að kostnaðarlausu.
   Greiðsluþjónustuveitanda er heimilt að segja rammasamningi með ótilteknum
 samningstíma upp með að minnsta kosti tveggja mánaða uppsagnarfresti ef samið
  hefur verið um það. Notanda greiðsluþjónustu skal tilkynnt um uppsögnina með
                 þeim hætti sem greinir í 1. og 2. mgr. 39. gr.
    Ef samið hefur verið um reglubundnar greiðslur á samningstímanum, fyrir
  greiðsluþjónustu samkvæmt rammasamningi, skal hlutfallslega tekið tillit til
 gildistíma uppsagnar við innheimtu greiðslna eftir uppsögn samnings. Ef gjöld
 vegna greiðsluþjónustu samkvæmt rammasamningi eru greidd fyrir fram skulu þau
    endurgreidd notanda hlutfallslega, með tilliti til gildistíma uppsagnar.
  44. gr. Upplýsingagjöf áður en kemur til framkvæmdar einstakra greiðslna sem
                           falla undir rammasamning.
    Við beiðni greiðanda um framkvæmd tiltekinnar greiðslu sem fellur undir
     rammasamning skal greiðsluþjónustuveitandi veita skýrar upplýsingar um
  hámarkstíma sem framkvæmd greiðslu má taka og þau gjöld sem greiðanda ber að
        greiða vegna hennar. Ef við á skal sundurliða fjárhæðir gjalda.
45. gr. Upplýsingagjöf gagnvart greiðanda um einstakar greiðslur sem falla undir
                                 rammasamning.
     Greiðsluþjónustuveitandi skal tafarlaust veita greiðanda eftirfarandi
 upplýsingar með þeim hætti sem kveðið er á um í 1. og 2. mgr. 39. gr. eftir að
   fjárhæð einstakrar greiðslu sem fellur undir rammasamning er skuldfærð af
reikningi greiðanda eða, ef greiðandi notar ekki greiðslureikning, eftir viðtöku
                               greiðslufyrirmæla:
    a. tilvísun sem gerir greiðanda kleift að bera kennsl á hverja greiðslu og,
              ef við á, upplýsingar sem varða viðtakanda greiðslu,
    b. fjárhæð greiðslu í þeim gjaldmiðli sem skuldfærður er á greiðslureikning
     greiðanda eða í þeim gjaldmiðli sem er notaður í greiðslufyrirmælunum,
    c. fjárhæð gjalda vegna greiðslu og, ef við á, sundurliðun fjárhæða slíkra
        gjalda, svo og upplýsingar um vexti sem greiðanda ber að greiða,
      d. það gengi sem greiðsluþjónustuveitandi greiðanda notar við framkvæmd
     greiðslu og fjárhæð greiðslu eftir gjaldmiðilsumreikning, ef við á, og
     e. um gildisdag skuldfærslu eða dagsetningu viðtöku greiðslufyrirmælanna.
 Heimilt er að kveða á um það í rammasamningi að upplýsingar skv. 1. mgr. skuli
veittar eða gerðar aðgengilegar reglulega, að minnsta kosti einu sinni í mánuði,
  með hætti sem gerir greiðanda kleift að geyma eða kalla upplýsingarnar fram
                                   óbreyttar.
  46. gr. Upplýsingagjöf gagnvart viðtakanda um einstakar greiðslur sem falla
                              undir rammasamning.
Greiðsluþjónustuveitandi skal tafarlaust veita viðtakanda greiðslu eftirfarandi
  upplýsingar með þeim hætti sem kveðið er á um í 1. og 2. mgr. 39. gr. eftir
          framkvæmd einstakrar greiðslu sem fellur undir rammasamning:
    a. tilvísun sem gerir viðtakandanum kleift að bera kennsl á greiðslu og, ef
 við á, greiðanda, svo og aðrar upplýsingar sem kunna að hafa verið sendar með
                                  greiðslunni,
    b. fjárhæð greiðslu í þeim gjaldmiðli sem eignfærður er á greiðslureikning
                                  viðtakanda,
    c. fjárhæð gjalda vegna greiðslu og, ef við á, sundurliðun fjárhæða slíkra
       gjalda, svo og upplýsingar um vexti sem viðtakanda ber að greiða,
     d. það gengi sem greiðsluþjónustuveitandi viðtakanda notar við framkvæmd
greiðslu og fjárhæð greiðslu áður en gjaldmiðilsumreikningur fór fram, ef við á,
                                       og
                            e. um gildisdag eignfærslu.
 Heimilt er að kveða á um það í rammasamningi að upplýsingar skv. 1. mgr. skuli
veittar eða gerðar aðgengilegar reglulega, að minnsta kosti einu sinni í mánuði,
með hætti sem gerir viðtakanda greiðslu kleift að geyma eða kalla upplýsingarnar
                                fram óbreyttar.

        IV. kafli. Réttindi og skyldur í tengslum við veitingu og notkun
                               greiðsluþjónustu.
                               A. Almenn ákvæði.
                               47. gr. Gjaldtaka.
       Greiðsluþjónustuveitanda er óheimilt að innheimta gjald af notanda
 greiðsluþjónustu vegna upplýsinga sem skylt er að veita samkvæmt lögum þessum,
 eða vegna leiðréttingarráðstafana eða fyrirbyggjandi ráðstafana samkvæmt kafla
þessum, nema lög þessi kveði á um annað. Gjöld sem heimilt er að innheimta skv.
          1. málsl. skulu vera viðeigandi og í samræmi við raunkostnað
greiðsluþjónustuveitandans vegna umræddra ráðstafana. Víkja má frá ákvæði þessu
   með samningi, í heild eða að hluta, þegar notandi greiðsluþjónustu er ekki
                                   neytandi.
  Ef í greiðslu felst enginn gjaldmiðilsumreikningur skal viðtakandi greiðslu
  greiða gjöldin sem greiðsluþjónustuveitandi hans leggur á vegna framkvæmdar
greiðslu og greiðandi greiða gjöldin sem greiðsluþjónustuveitandi hans leggur á
                          vegna framkvæmdar greiðslu.
 Viðtakanda greiðslu er óheimilt að krefjast gjalds af greiðanda vegna notkunar
                     tiltekins greiðslumiðils umfram aðra.
              48. gr. Undanþágur og frávik vegna smágreiðslumiðla.
 Ráðherra er heimilt að kveða í reglugerð á um undanþágur og frávik frá ákvæðum
              þessa kafla þegar smágreiðslumiðill er annars vegar.
                             B. Framkvæmd greiðslu.
           49. gr. Samþykki fyrir greiðslu og afturköllun samþykkis.
   Greiðsla telst því aðeins heimiluð að greiðandi hafi veitt samþykki fyrir
 framkvæmd hennar. Greiðandi getur heimilað greiðslu fyrir eða, ef greiðandi og
 greiðsluþjónustuveitandi hans hafa samið um það, eftir framkvæmd greiðslunnar.
 Samþykki fyrir framkvæmd greiðslu eða röð greiðslna skal veitt með þeim hætti
sem greiðandi og greiðsluþjónustuveitandi hans koma sér saman um. Ef samþykki er
           ekki fyrir hendi telst greiðsla ekki hafa verið heimiluð.
    Greiðandi getur afturkallað samþykki hvenær sem er, en þó ekki eftir að
  greiðslufyrirmæli teljast óafturkallanleg í skilningi 61. gr. Samþykki fyrir
    framkvæmd á röð greiðslna má einnig afturkalla og hefur það þau áhrif að
 greiðslur sem framkvæmdar eru eftir það tímamark teljast óheimilaðar. Víkja má
    frá þessari málsgrein með samningi, í heild eða að hluta, þegar notandi
                       greiðsluþjónustu er ekki neytandi.
                  50. gr. Takmarkanir á notkun greiðslumiðils.
   Ef nota skal tiltekinn greiðslumiðil til að veita samþykki fyrir framkvæmd
greiðslna geta greiðandi og greiðsluþjónustuveitandi samið um útgjaldaþak vegna
                þeirra greiðslna sem framkvæmdar eru með honum.
Ef um það er samið í rammasamningi getur greiðsluþjónustuveitandinn áskilið sér
    rétt til að stöðva notkun greiðslumiðils af ástæðum sem rökstuddar eru á
 hlutlægan hátt með hliðsjón af öryggi greiðslumiðilsins, grun um óheimila eða
sviksamlega notkun greiðslumiðilsins eða, þegar um er að ræða greiðslumiðil sem
 lánsheimildir fylgja, verulega aukinni hættu á því að greiðandi kunni að vera
                    ófær um að uppfylla greiðsluskyldu sína.
      Greiðsluþjónustuveitandi skal tilkynna greiðanda um stöðvun notkunar
greiðslumiðils og ástæður fyrir henni svo fljótt sem auðið er, nema lög kveði á
 um annað. Ef mögulegt er skal uppfylla þessa tilkynningarskyldu áður en notkun
  greiðslumiðils er stöðvuð, en hún skal í síðasta lagi uppfyllt tafarlaust í
                               kjölfar stöðvunar.
Greiðsluþjónustuveitandi skal opna fyrir notkun greiðslumiðils eða afhenda nýjan
 greiðslumiðil í hans stað þegar ástæður fyrir stöðvun notkunar eru ekki lengur
                                  fyrir hendi.
     51. gr. Skyldur notanda greiðsluþjónustu í tengslum við greiðslumiðil.
    Notandi greiðsluþjónustu, sem á rétt á að nota greiðslumiðil, skal nota
       greiðslumiðilinn í samræmi við skilmála um útgáfu og notkun hans.
         Við viðtöku greiðslumiðils ber notandanum að gera nauðsynlegar
varúðarráðstafanir til að tryggja persónubundna öryggisþætti greiðslumiðilsins.
  Notandi greiðsluþjónustu, sem á rétt á að nota greiðslumiðil, skal án óþarfa
 tafar tilkynna greiðsluþjónustuveitanda, eða öðrum sem hann tilnefnir, um það
   verði hann var við tap, þjófnað eða misnotkun á greiðslumiðli eða óheimila
                                  notkun hans.
     52. gr. Skyldur greiðsluþjónustuveitanda í tengslum við greiðslumiðil.
      Greiðsluþjónustuveitandi sem gefur út greiðslumiðil skal tryggja að
persónubundnir öryggisþættir greiðslumiðils séu ekki aðgengilegir öðrum en þeim
        notanda greiðsluþjónustu sem á rétt á að nota greiðslumiðilinn.
  Greiðsluþjónustuveitandi skal ekki óumbeðinn senda notanda greiðsluþjónustu
greiðslumiðil, nema nýr greiðslumiðill eigi að koma í stað annars sem notandinn
                              hefur þegar fengið.
  Greiðsluþjónustuveitandi ber alla áhættu af sendingu greiðslumiðils og hvers
        kyns persónubundinna öryggisþátta greiðslumiðils til greiðanda.
 Greiðsluþjónustuveitandi skal tryggja að notanda greiðsluþjónustu sé kleift að
koma tilkynningu skv. 3. mgr. 51. gr. á framfæri, hvenær sem er sólarhringsins,
og að óska eftir opnun fyrir notkun greiðslumiðils í samræmi við 4. mgr. 50. gr.
Greiðsluþjónustuveitanda ber jafnframt að sjá til þess að í 18 mánuði frá því að
notandi kemur tilkynningu skv. 3. mgr. 51. gr. á framfæri hafi notandinn úrræði
             til að sanna að hann hafi gefið út slíka tilkynningu.
Greiðsluþjónustuveitandi skal koma í veg fyrir alla notkun greiðslumiðils þegar
         tilkynningu skv. 3. mgr. 51. gr. hefur verið komið á framfæri.
       53. gr. Tilkynning um óheimilaða eða ranglega framkvæmda greiðslu.
Notandi greiðsluþjónustu skal tilkynna greiðsluþjónustuveitanda um það án óþarfa
 tafar verði hann var við óheimilaða eða ranglega framkvæmda greiðslu sem gefur
tilefni til kröfu um leiðréttingu samkvæmt ákvæðum laga þessara, þ.m.t. skv. 69.
gr., og eigi síðar en 13 mánuðum eftir dagsetningu skuldfærslu. Þetta á þó ekki
 við ef greiðsluþjónustuveitandi veitti notanda greiðsluþjónustunnar ekki, eða
  hafði aðgengilegar fyrir hann, upplýsingar um greiðsluna í samræmi við III.
                                     kafla.
   Heimilt er að semja um annan tímafrest en greinir í 1. mgr. þegar notandi
                       greiðsluþjónustu er ekki neytandi.
                 54. gr. Sannvottun vegna framkvæmdar greiðslu.
   Ef notandi greiðsluþjónustu neitar að hafa heimilað framkvæmd greiðslu eða
      heldur því fram að greiðsla hafi ekki verið réttilega framkvæmd skal
  greiðsluþjónustuveitandi hans sanna að sannvottun vegna framkvæmdar greiðslu
 hafi átt sér stað, að framkvæmd greiðslu hafi verið nákvæmlega skráð og færð í
 reikningshald og að tæknileg bilun hafi ekki haft áhrif á hana eða á henni sé
                             einhver annar ágalli.
 Ef notandi greiðsluþjónustu neitar að hafa heimilað framkvæmd greiðslu fer það
eftir atvikum hvort notkun greiðslumiðils, sem greiðsluþjónustuveitandi skráir,
     dugi ein og sér til sönnunar því að greiðandi hafi annaðhvort heimilað
   greiðsluna eða hann hafi með sviksamlegum hætti, að yfirlögðu ráði eða af
stórfelldu gáleysi látið ógert að uppfylla eina eða fleiri af skyldum sínum skv.
                                    51. gr.
  Víkja má frá 1. og 2. mgr. með samningi, í heild eða að hluta, þegar notandi
                       greiðsluþjónustu er ekki neytandi.
  55. gr. Ábyrgð greiðsluþjónustuveitanda þegar um ræðir óheimilaða greiðslu.
     Þegar um óheimilaða greiðslu er að ræða í skilningi laga þessara skal
 greiðsluþjónustuveitandi, að uppfylltum skilyrðum 53. gr. og að teknu tilliti
   til annarra ákvæða þessa kafla, þegar í stað endurgreiða greiðanda fjárhæð
 óheimiluðu greiðslunnar og, ef við á, bakfæra eignfærslu á greiðslureikninginn
til sömu stöðu og hann hefði verið í ef óheimilaða greiðslan hefði ekki átt sér
                                     stað.
   Ákvæði þetta gildir um rafeyri í skilningi laga um fjármálafyrirtæki, nema
greiðsluþjónustuveitandi greiðanda hafi ekki getu til að frysta greiðslureikning
                            eða loka greiðslumiðli.
          56. gr. Ábyrgð greiðanda þegar um ræðir óheimilaða greiðslu.
  Þrátt fyrir 55. gr. skal greiðandi bera tjón vegna óheimilaðra greiðslna sem
  nemur allt að jafnvirði 150 evra (EUR) í íslenskum krónum miðað við opinbert
 viðmiðunargengi (kaupgengi) eins og það er skráð hverju sinni sem rekja má til
  notkunar á týndum eða stolnum greiðslumiðli eða stafar af óréttmætri nýtingu
 greiðslumiðils sem leiðir af því að greiðandi hefur ekki uppfyllt skyldu sína
        samkvæmt lögum þessum til að tryggja persónubundna öryggisþætti
                               greiðslumiðilsins.
  Greiðandi skal bera allt tjón sem rekja má til óheimilaðra greiðslna ef hann
hefur stofnað til þeirra með sviksamlegum hætti eða látið ógert að uppfylla eina
eða fleiri af skyldum sínum skv. 51. gr. af ásetningi eða af stórfelldu gáleysi.
     Þegar þetta á við gildir ekki hámarksfjárhæðin sem um getur í 1. mgr.
 Þegar háttsemi greiðanda hefur hvorki verið með sviksamlegum hætti né hann af
 ásetningi látið ógert að uppfylla skyldur sínar skv. 51. gr. skal tekið tillit
 til eðlis persónubundinna öryggisþátta greiðslumiðils og málsatvika þegar hann
  týndist, honum var stolið eða hann nýttur með óréttmætum hætti við ákvörðun
 fjárhæðar þeirrar sem greiðanda verður gert að bera sjálfur skv. 1. og 2. mgr.
Greiðandi skal ekki bera tjón sem hlýst af notkun á greiðslumiðli sem týnist, er
stolið eða nýttur með óréttmætum hætti eftir tímamark tilkynningar skv. 3. mgr.
51. gr. Þetta á þó ekki við ef greiðandi hefur sýnt af sér sviksamlega háttsemi.
      Greiðandi skal ekki bera tjón sem hlýst af notkun greiðslumiðils ef
 greiðsluþjónustuveitandi hefur ekki gert viðeigandi ráðstafanir samkvæmt lögum
 þessum vegna tilkynningarskyldu um greiðslumiðil sem hefur týnst, verið stolið
eða notaður með óréttmætum hætti, eins og krafist er skv. 4. mgr. 52. gr. Þetta
       á þó ekki við ef greiðandi hefur sýnt af sér sviksamlega háttsemi.
   Víkja má frá 1.5. mgr. með samningi, í heild eða að hluta, þegar notandi
                       greiðsluþjónustu er ekki neytandi.
   Ákvæði þetta gildir um rafeyri í skilningi laga um fjármálafyrirtæki, nema
greiðsluþjónustuveitandi greiðanda hafi ekki getu til að frysta greiðslureikning
                            eða loka greiðslumiðli.
   57. gr. Endurgreiðslur á greiðslum sem viðtakandi á frumkvæði að eða hefur
                                 milligöngu um.
   Greiðandi á rétt á endurgreiðslu frá greiðsluþjónustuveitanda sínum vegna
 heimilaðrar greiðslu, sem viðtakandi greiðslu hefur átt frumkvæði að eða haft
    milligöngu um og greiðslan hefur þegar verið framkvæmd, ef eftirfarandi
                             skilyrðum er fullnægt:
   a. fjárhæð greiðslunnar var ekki nákvæmlega tilgreind í heimildinni þegar hún
                                  var veitt og
    b. fjárhæð greiðslunnar var hærri en svo að greiðandi gæti með sanngjörnum
 hætti gert ráð fyrir þeirri fjárhæð miðað við útgjaldamynstur hans til þessa,
              skilmála í rammasamningi og málsatvik að öðru leyti.
    Að beiðni greiðsluþjónustuveitanda skal greiðandi leggja fram gögn um að
                skilyrði a- og b-liðar 1. mgr. teljist uppfyllt.
  Að því er varðar beingreiðslur er heimilt að semja um það í rammasamningi um
          greiðsluþjónustu að greiðandi eigi rétt á endurgreiðslu frá
greiðsluþjónustuveitanda, jafnvel þótt skilyrði fyrir endurgreiðslu skv. 1. mgr.
                               séu ekki uppfyllt.
     Að því er varðar b-lið 1. mgr. getur greiðandi þó ekki byggt kröfu um
endurgreiðslu á gengisástæðum ef beitt var viðmiðunargengi sem hann samdi um við
greiðsluþjónustuveitanda í samræmi við d-lið 36. gr. og b-lið 3. tölul. 40. gr.
Heimilt er að semja um það í rammasamningi um greiðsluþjónustu að greiðandi eigi
  ekki rétt á endurgreiðslu ef hann hefur veitt samþykki sitt fyrir framkvæmd
           greiðslu beint til greiðsluþjónustuveitanda og, ef við á,
greiðsluþjónustuveitandi eða viðtakandi greiðslu veitti upplýsingar um greiðslur
 í framtíðinni eða kom þeim á framfæri við greiðanda á umsaminn hátt að minnsta
                      kosti fjórum vikum fyrir gjalddaga.
   Víkja má frá 1.4. mgr. með samningi, í heild eða að hluta, þegar notandi
                       greiðsluþjónustu er ekki neytandi.
    58. gr. Meðferð beiðna um endurgreiðslu vegna greiðslna sem viðtakandi á
                     frumkvæði að eða hefur milligöngu um.
 Greiðandi skal óska eftir endurgreiðslu í samræmi við 57. gr. innan átta vikna
                frá þeim degi þegar fjármunir voru skuldfærðir.
 Greiðsluþjónustuveitandi skal innan tíu viðskiptadaga frá móttöku skv. 1. mgr.
  annaðhvort endurgreiða að fullu fjárhæð greiðslunnar eða rökstyðja synjun um
   endurgreiðslu og tilgreina þá aðila sem greiðandi getur vísað málinu til í
 samræmi við V. kafla ef hann sættir sig ekki við rökstuðning fyrir synjuninni.
   Réttur greiðsluþjónustuveitanda skv. 2. mgr. til að synja um endurgreiðslu
          gildir ekki í því tilviki sem sett er fram í 3. mgr. 57. gr.
   Víkja má frá 1.3. mgr. með samningi, í heild eða að hluta, þegar notandi
                       greiðsluþjónustu er ekki neytandi.
                       59. gr. Viðtaka greiðslufyrirmæla.
    Viðtökutími greiðslufyrirmæla er sá tími þegar greiðslufyrirmæli berast
 greiðsluþjónustuveitanda greiðanda í kjölfar þess að greiðandi gefur þau beint
   eða óbeint með milligöngu viðtakanda greiðslu. Greiðsluþjónustuveitanda er
    heimilt að fastsetja lokunartíma nálægt lokum viðskiptadags og skulu þá
greiðslufyrirmæli, sem hann tekur við eftir það, teljast til næsta viðskiptadags
                                    á eftir.
           Ef notandi greiðsluþjónustu sem gefur greiðslufyrirmæli og
  greiðsluþjónustuveitandi hans semja um að framkvæmd greiðslufyrirmæla skuli
   hefjast á tilgreindum degi, við lok tiltekins tímabils eða þann dag þegar
greiðandi hefur lagt inn fjármuni til ráðstöfunar greiðsluþjónustuveitanda hans
        telst viðtökutími, sbr. 64. gr., vera dagurinn sem samið var um.
Ef viðtökutími skv. 1. mgr. eða dagurinn sem samið var um skv. 2. mgr. er ekki á
viðskiptadegi að því er varðar greiðsluþjónustuveitanda greiðanda skal litið svo
   á að tekið hafi verið við greiðslufyrirmælunum næsta viðskiptadag á eftir.
                 60. gr. Synjun um framkvæmd greiðslufyrirmæla.
    Ef öll skilyrði rammasamnings greiðanda við greiðsluþjónustuveitanda eru
 uppfyllt er greiðsluþjónustuveitanda greiðanda óheimilt að neita að framkvæma
    heimiluð greiðslufyrirmæli, hvort sem greiðandi á frumkvæði að þeim eða
 viðtakandi greiðslu gefur eða hefur milligöngu um þau. Þetta á þó ekki við ef
                             lög kveða á um annað.
 Í þeim tilvikum sem greiðsluþjónustuveitanda er heimilt að synja um framkvæmd
greiðslufyrirmæla skal tilkynna notanda greiðsluþjónustunnar um neitunina og, ef
  unnt er, ástæður fyrir henni og málsmeðferð við mögulega leiðréttingu á þeim
   atvikum sem valda neituninni. Þetta á þó ekki við ef lög kveða á um annað.
    Greiðsluþjónustuveitandi skal koma tilkynningu skv. 2. mgr. á framfæri á
   umsaminn hátt við fyrsta tækifæri og í síðasta lagi innan þess frests sem
     greinir í 64. gr. Í rammasamningi um greiðsluþjónustu má kveða á um að
greiðsluþjónustuveitanda sé heimilt að taka gjald fyrir þess háttar tilkynningu,
 enda sé synjun um framkvæmd greiðslufyrirmæla í samræmi við lög og rökstudd á
                                hlutlægan hátt.
Að því er varðar 64. og 69. gr. skal líta á greiðslufyrirmæli, sem synjað hefur
         verið um framkvæmd á, eins og ekki hafi verið tekið við þeim.
                     61. gr. Afturköllun greiðslufyrirmæla.
    Notandi greiðsluþjónustu getur ekki afturkallað greiðslufyrirmæli þegar
 greiðsluþjónustuveitandi greiðanda hefur tekið við þeim, nema 2.6. mgr. eigi
                                      við.
  Ef viðtakandi greiðslu á frumkvæði að eða hefur milligöngu um greiðslu getur
     greiðandi ekki afturkallað greiðslufyrirmæli eftir að hann hefur sent
greiðslufyrirmælin eða veitt samþykki sitt fyrir því að greiðslan til viðtakanda
                           greiðslu verði framkvæmd.
   Þrátt fyrir 2. mgr. getur greiðandi afturkallað greiðslufyrirmæli þegar um
    beingreiðslu er að ræða í síðasta lagi í lok síðasta viðskiptadags fyrir
                       umsaminn gjaldfærsludag fjármuna.
           Ef notandi greiðsluþjónustu sem gefur greiðslufyrirmæli og
  greiðsluþjónustuveitandi hans semja um að framkvæmd greiðslufyrirmæla skuli
   hefjast á tilgreindum degi, við lok tiltekins tímabils eða þann dag þegar
greiðandi hefur lagt inn fjármuni til ráðstöfunar greiðsluþjónustuveitanda hans,
        sbr. 2. mgr. 59. gr., getur notandi greiðsluþjónustu afturkallað
 greiðslufyrirmæli í síðasta lagi við lok síðasta viðskiptadags fyrir umsaminn
                                      dag.
  Eftir tímamörkin sem tilgreind eru í 1.4. mgr. er aðeins unnt að afturkalla
greiðslufyrirmælin ef notandi greiðsluþjónustu og greiðsluþjónustuveitandi hafa
     samið um það. Í því tilviki sem um getur í 2. og 3. mgr. skal samþykki
 viðtakanda greiðslu jafnframt liggja fyrir. Ef um það er samið í rammasamningi
       getur greiðsluþjónustuveitandi krafist gjalds vegna afturköllunar
                 greiðslufyrirmæla samkvæmt þessari málsgrein.
   Víkja má frá 1.5. mgr. með samningi, í heild eða að hluta, þegar notandi
                       greiðsluþjónustu er ekki neytandi.
                           62. gr. Fjárhæð greiðslu.
  Greiðsluþjónustuveitendur og milliliðir þeirra skulu millifæra alla fjárhæð
       greiðslu óskerta. Gjöld skulu ekki dregin frá millifærðri fjárhæð.
 Viðtakandi greiðslu og greiðsluþjónustuveitandi hans geta þó samið um að gjöld
 greiðsluþjónustuveitandans vegna greiðsluþjónustu verði dregin frá millifærðri
fjárhæð áður en hún er eignfærð á viðtakanda greiðslu. Þegar þetta á við er öll
 fjárhæð greiðslunnar aðskilin frá gjöldunum í þeim upplýsingum sem viðtakanda
                             greiðslu eru veittar.
Ef einhver önnur gjöld en þau sem um getur í 2. mgr. eru dregin frá millifærðri
   fjárhæð skal greiðsluþjónustuveitandi greiðanda sjá til þess að viðtakandi
greiðslu fái alla fjárhæð greiðslunnar sem greiðandi á frumkvæði að. Í tilvikum
þar sem viðtakandi greiðslu á frumkvæði að eða hefur milligöngu um greiðslu skal
   greiðsluþjónustuveitandi hans tryggja að viðtakandinn fái óskerta fjárhæð
                                 greiðslunnar.
                   C. Framkvæmdatími greiðslu og gildisdagur.
                          63. gr. Gildissvið C-hluta.
      Um gildissvið 64.67. gr. fer samkvæmt síðari málslið 3. mgr. 1. gr.
                      64. gr. Greiðsla á greiðslureikning.
Frá viðtökutíma skv. 59. gr. skal greiðsluþjónustuveitandi greiðanda tryggja að
  fjárhæð greiðslu sé eignfærð á reikning greiðsluþjónustuveitanda viðtakanda
greiðslu og í síðasta lagi í lok næsta viðskiptadags. Þetta freststímabil má þó
  framlengja um einn viðskiptadag fyrir greiðslur sem eru á pappírsgrundvelli.
Greiðsluþjónustuveitandi viðtakanda skal eftir viðtöku fjármuna setja gildisdag
á greiðsluna og tryggja að fjárhæð hennar sé viðtakanda greiðslu til ráðstöfunar
á greiðslureikningi hans í samræmi við 67. gr. nema samningsaðilar tiltaki annan
                                   tímafrest.
  Að því er varðar greiðslur sem viðtakandi greiðslu á frumkvæði að eða hefur
 milligöngu um skal greiðsluþjónustuveitandi viðtakanda senda greiðslufyrirmæli
      til greiðsluþjónustuveitanda greiðanda innan þess uppgjörsfrests sem
viðtakandinn og greiðsluþjónustuveitandi hans hafa komið sér saman um. Þegar um
    ræðir beingreiðslur skulu greiðslufyrirmælin send á umsömdum gjalddaga.
  65. gr. Aðstæður þegar viðtakandi greiðslu er ekki með greiðslureikning hjá
                           greiðsluþjónustuveitanda.
Ef viðtakandi greiðslu er ekki með greiðslureikning hjá greiðsluþjónustuveitanda
  skal greiðsluþjónustuveitandinn sem tekur við fjármununum fyrir viðtakandann
  hafa þá aðgengilega til ráðstöfunar fyrir viðtakandann innan þess frests sem
                            tilgreindur er í 64. gr.
                  66. gr. Reiðufé lagt inn á greiðslureikning.
     Ef notandi greiðsluþjónustu leggur reiðufé inn á greiðslureikning hjá
        greiðsluþjónustuveitanda í gjaldmiðli greiðslureikningsins skal
     greiðsluþjónustuveitandinn tryggja að fjárhæðin sé til ráðstöfunar og
              gildisdagsett tafarlaust eftir viðtöku fjármunanna.
               67. gr. Gildisdagur og fjármunir til ráðstöfunar.
 Gildisdagur eignfærslu á greiðslureikning viðtakanda greiðslu telst vera eigi
  síðar en þann viðskiptadag þegar fjárhæð greiðslunnar er eignfærð á reikning
 greiðsluþjónustuveitanda viðtakanda. Greiðsluþjónustuveitandi viðtakanda skal
 tryggja að fjárhæð greiðslunnar sé viðtakanda greiðslu til ráðstöfunar þegar í
    stað eftir að fjárhæðin er eignfærð á reikning greiðsluþjónustuveitanda
                                  viðtakanda.
Gildisdagur skuldfærslu á greiðslureikning greiðanda telst vera eigi fyrr en sá
tímapunktur þegar fjárhæð greiðslunnar er skuldfærð á greiðslureikning greiðanda
                         hjá greiðsluþjónustuveitanda.
     D. Röng eða gölluð framkvæmd greiðslu, meðferð persónuupplýsinga o.fl.
                          68. gr. Sérstakt kennimerki.
 Ef greiðslufyrirmæli eru framkvæmd í samræmi við sérstakt kennimerki skulu þau
    teljast rétt framkvæmd að því er varðar þann viðtakanda greiðslu sem er
                    tilgreindur með því sérstaka kennimerki.
      Ef notandi greiðsluþjónustu leggur fram rangt sérstakt kennimerki er
greiðsluþjónustuveitandi ekki ábyrgur skv. 69. gr. hafi framkvæmd greiðslu ekki
  átt sér stað eða er gölluð. Greiðsluþjónustuveitandi greiðanda skal þó gera
 ráðstafanir til að endurheimta fjármunina sem greiðsla fól í sér, ef mögulegt
       er. Semja má um gjaldtöku vegna slíkra ráðstafana í rammasamningi.
 Ef notandi greiðsluþjónustu hefur veitt upplýsingar til viðbótar þeim sem hann
   þarf að gefa upp til að greiðslufyrirmæli verði framkvæmd á réttan hátt og
         tilgreindar eru í a-lið 36. gr. eða b-lið 2. tölul. 40. gr. er
greiðsluþjónustuveitandi aðeins ábyrgur vegna framkvæmdar greiðslunnar í samræmi
     við sérstaka kennimerkið sem notandi greiðsluþjónustunnar leggur fram.
           69. gr. Framkvæmd greiðslu á sér ekki stað eða er gölluð.
  Ef greiðandi gefur greiðslufyrirmæli skal greiðsluþjónustuveitandi hans, með
fyrirvara um 53. gr., 2.3. mgr. 68. gr. og 72. gr., bera ábyrgð á því gagnvart
      honum að greiðsla verði framkvæmd réttilega. Þetta á þó ekki við ef
     greiðsluþjónustuveitandi greiðanda getur sannað fyrir greiðandanum, og
   greiðsluþjónustuveitanda viðtakanda ef við á, að greiðsluþjónustuveitandi
   viðtakanda hafi tekið við greiðslu í samræmi við 1. mgr. 64. gr., en í því
  tilviki verður greiðsluþjónustuveitandi viðtakanda greiðslu ábyrgur gagnvart
                 viðtakandanum um rétta framkvæmd greiðslunnar.
   Ef greiðsluþjónustuveitandi greiðanda er ábyrgur skv. 1. mgr. skal hann án
óþarfa tafar endurgreiða greiðanda fjárhæð óframkvæmdrar eða gallaðrar greiðslu
og, ef við á, færa skuldfærðan greiðslureikning í þá stöðu sem hann hefði verið
                 ef gallaða greiðslan hefði ekki átt sér stað.
  Ef greiðsluþjónustuveitandi viðtakanda greiðslu er ábyrgur skv. 1. mgr. skal
 hann tafarlaust setja fjárhæð greiðslunnar til ráðstöfunar viðtakanda greiðslu
  og, ef við á, eignfæra samsvarandi fjárhæð á greiðslureikning viðtakandans.
 Hafi greiðandi gefið greiðslufyrirmæli, en framkvæmd greiðslu á sér ekki stað
 eða er gölluð, skal greiðsluþjónustuveitandi hans tafarlaust gera ráðstafanir
til að rekja greiðsluna og tilkynna greiðanda um niðurstöðuna ef þess er óskað.
Þetta á við án tillits til þess hver er ábyrgur fyrir réttri framkvæmd greiðslu
                                skv. 1.3. mgr.
Ef viðtakandi greiðslu gefur greiðslufyrirmæli eða hefur milligöngu um það skal
       greiðsluþjónustuveitandi hans bera ábyrgð á því gagnvart honum að
  greiðslufyrirmæli verði réttilega send greiðsluþjónustuveitanda greiðanda í
           samræmi við 3. mgr. 64. gr. Skulu greiðslufyrirmælin send
  greiðsluþjónustuveitanda greiðanda tafarlaust eða, eftir atvikum, endursend
 tafarlaust. Greiðsluþjónustuveitandi viðtakanda greiðslu er jafnframt ábyrgur
gagnvart viðtakanda greiðslu samkvæmt þessari málsgrein um meðferð greiðslunnar
      í samræmi við skyldur hans skv. 67. gr. Skal hann tryggja að fjárhæð
    greiðslunnar sé viðtakanda greiðslu til ráðstöfunar tafarlaust eftir að
    fjárhæðin er eignfærð á greiðslureikning viðtakanda greiðslunnar. Þessi
  málsgrein gildir með fyrirvara um 53. gr., 2. og 3. mgr. 68. gr. og 72. gr.
   Ef um er að ræða óframkvæmda greiðslu eða gallaða framkvæmd greiðslu, sem
  greiðsluþjónustuveitandi viðtakanda greiðslu ber ekki ábyrgð á skv. 5. mgr.,
 skal greiðsluþjónustuveitandi greiðanda vera ábyrgur gagnvart greiðanda. Skal
 hann án óþarfa tafar endurgreiða greiðanda fjárhæð óframkvæmdrar eða gallaðrar
  greiðslu og, ef við á, færa skuldfærðan greiðslureikning í þá stöðu sem hann
           hefði verið ef gallaða greiðslan hefði ekki átt sér stað.
 Hafi viðtakandi greiðslu gefið greiðslufyrirmæli, en framkvæmd greiðslu á sér
  ekki stað eða er gölluð, skal greiðsluþjónustuveitandi hans tafarlaust gera
 ráðstafanir til að rekja greiðsluna og tilkynna viðtakanda um niðurstöðuna ef
  þess er óskað. Þetta á við án tillits til þess hver er ábyrgur fyrir réttri
                     framkvæmd greiðslu skv. 5. og 6. mgr.
Greiðsluþjónustuveitandi er ábyrgur gagnvart notanda greiðsluþjónustu að því er
     varðar gjöld og vexti sem kunna að falla á notandann sem afleiðing af
              óframkvæmdri eða gallaðri greiðslu, sbr. 1.7. mgr.
   Víkja má frá 1.8. mgr. með samningi, í heild eða að hluta, þegar notandi
                       greiðsluþjónustu er ekki neytandi.
                            70. gr. Frekari fébætur.
 Ákvarða má frekari fébætur, til viðbótar við það sem kveðið er á um í 68.72.
         gr., í samræmi við lög og samning notanda greiðsluþjónustu og
                         greiðsluþjónustuveitanda hans.
                           71. gr. Endurkröfuréttur.
      Ef ábyrgð greiðsluþjónustuveitanda skv. 69. gr. má rekja til annars
  greiðsluþjónustuveitanda eða milliliðar skal sá greiðsluþjónustuveitandi eða
milliliður bæta fyrrgreindum greiðsluþjónustuveitanda allt tjón, sem hann hefur
 orðið fyrir, eða fjárhæðir sem hann hefur þurft að greiða á grundvelli 69. gr.
         Ákvarða má frekari fébætur í samræmi við lög og samninga milli
                   greiðsluþjónustuveitenda og/eða milliliða.
                        72. gr. Óviðráðanleg ytri atvik.
Bótaábyrgð skv. 49.72. gr. nær ekki til tjóns vegna óviðráðanlegra ytri atvika
(force majeure) eða tjóns sem aðrar lagaskyldur sem greiðsluþjónustuveitandi er
                          undirorpinn kunna að valda.
                       73. gr. Meðferð persónuupplýsinga.
    Vinnsla og meðferð persónuupplýsinga er heimil af hálfu greiðslukerfa og
   greiðsluþjónustuveitenda þegar það er nauðsynlegt til að koma í veg fyrir,
rannsaka og greina greiðslusvik. Um meðferð persónuupplýsinga fer samkvæmt lögum
                 um persónuvernd og meðferð persónuupplýsinga.

                 V. kafli. Eftirlit, réttarúrræði og viðurlög.
                          74. gr. Fjármálaeftirlitið.
 Fjármálaeftirlitið hefur eftirlit með framkvæmd laga þessara að því er varðar
 eftirlitsskylda aðila samkvæmt [4]lögum nr. 87/1998, um opinbert eftirlit með
                               fjármálastarfsemi.
Fjármálaeftirlitið hefur eftirlit með starfsemi greiðslustofnana og peninga- og
verðmætasendingarþjónustu, þ.m.t. umboðsaðilum, útibúum og útvistunaraðilum, sem
falla undir ákvæði II. kafla, nema annað leiði af lögum eða alþjóðasamningum sem
                              Ísland er aðili að.
 Um eftirlit Fjármálaeftirlitsins fer samkvæmt ákvæðum laga þessara og laga um
                    opinbert eftirlit með fjármálastarfsemi.
 Póst- og fjarskiptastofnun hefur eftirlit með framkvæmd laga þessara að því er
     varðar póstrekendur með rekstrarleyfi samkvæmt lögum um póstþjónustu.
                       75. gr. Aðgengi að greiðslukerfum.
 Um aðgengi greiðsluþjónustuveitenda að greiðslukerfum skv. 7. gr. fer samkvæmt
                        [5]samkeppnislögum, nr. 44/2005.
                      76. gr. Úrskurðar- og réttarúrræði.
 Greiðsluþjónustuveitendur skulu hafa aðgengilegar upplýsingar um úrskurðar- og
       réttarúrræði ef ágreiningur rís milli notanda greiðsluþjónustu og
greiðsluþjónustuveitanda, m.a. um málskot til úrskurðarnefndar um viðskipti við
                         fjármálafyrirtæki skv. 2. mgr.
Notendur greiðsluþjónustu geta skotið ágreiningi er varðar fjárhagslegar kröfur
       og einkaréttarlega hagsmuni til úrskurðarnefndar um viðskipti við
fjármálafyrirtæki, sbr. 19. gr. a í [6]lögum nr. 161/2002, um fjármálafyrirtæki.
  Greiðslustofnunum og peninga- og verðmætasendingarþjónustu er skylt að eiga
        aðild að úrskurðarnefndinni um viðskipti við fjármálafyrirtæki.
                           77. gr. Stjórnvaldssektir.
  Fjármálaeftirlitið getur lagt stjórnvaldssektir á hvern þann sem brýtur gegn
 eftirtöldum ákvæðum laga þessara og, eftir atvikum, reglum settum á grundvelli
                                    þeirra:
           1. 5. gr. um einkarétt greiðsluþjónustuveitenda til veitingar
                          greiðsluþjónustu hérlendis.
                              2. 10. gr. um stofnfé.
           3. 11. og 12. gr. um eiginfjárgrunn og útreikning eigin fjár.
        4. 13. gr. um að starfsleyfisskyld starfsemi skuli ekki stunduð án
                                 starfsleyfis.
                5. 17. gr. um góða viðskiptahætti og þagnarskyldu.
                        6. 18. gr. um varðveislu fjármuna.
                    7. 4. og 5. mgr. 19. gr. um aðra starfsemi.
     8. 20. gr. um hæfi stjórnarmanna, framkvæmdastjóra og annarra stjórnenda.
               9. 21. gr. um reikningsskil og lögboðna endurskoðun.
              10. 1., 3. og 5. mgr. 23. gr. um umboðsaðila og útibú.
                      11. 1. og 2. mgr. 24. gr. um útvistun.
   12. 2. mgr. 25. gr. um skyldu til að tryggja að þriðji aðili, sem falið hefur
   verið að annast tiltekna rekstrarþætti, geri viðeigandi ráðstafanir til að
                      tryggja að farið sé að lögum þessum.
                         13. 26. gr. um varðveislu gagna.
               14. 27. gr. um peninga- og verðmætasendingarþjónustu.
                15. 32. gr. um gjaldmiðil og gjaldmiðilsumreikning.
                  16. 33. gr. um notkun tiltekins greiðslumiðils.
      17. 35. og 36. gr. um upplýsingagjöf áður en samningur eða tilboð vegna
        stakra greiðslna verður bindandi fyrir notanda greiðsluþjónustu.
          18. 37. gr. um upplýsingagjöf gagnvart greiðanda eftir viðtöku
                      greiðslufyrirmæla um staka greiðslu.
    19. 38. gr. um upplýsingagjöf gagnvart viðtakanda greiðslu eftir framkvæmd
                               stakrar greiðslu.
      20. 39. og 40. gr. um upplýsingagjöf áður en samningur eða tilboð vegna
      greiðslna sem falla undir rammasamning verður bindandi fyrir notanda
                               greiðsluþjónustu.
        21. 41. gr. um aðgengilegar upplýsingar og skilmála rammasamnings.
               22. 42. gr. um breytingar á skilmálum rammasamnings.
                       23. 43. gr. um uppsögn rammasamnings.
       24. 44. gr. um upplýsingagjöf áður en kemur til framkvæmdar einstakra
                    greiðslna sem falla undir rammasamning.
    25. 45. gr. um upplýsingagjöf gagnvart greiðanda um einstakar greiðslur sem
                           falla undir rammasamning.
   26. 46. gr. um upplýsingagjöf gagnvart viðtakanda um einstakar greiðslur sem
                           falla undir rammasamning.
                             27. 47. gr. um gjaldtöku.
          28. 2.4. mgr. 50. gr. um takmarkanir á notkun greiðslumiðils.
               29. 60. gr. um synjun um framkvæmd greiðslufyrirmæla.
                   30. 61. gr. um afturköllun greiðslufyrirmæla.
                         31. 62. gr. um fjárhæð greiðslu.
             32. 64.67. gr. um framkvæmdatíma greiðslu og gildisdag.
    33. 69. gr. um þær aðstæður þegar framkvæmd greiðslu á sér ekki stað eða er
                                    gölluð.
 Sektir sem lagðar eru á einstaklinga geta numið frá 10 þús. kr. til 20 millj.
 kr. Sektir sem lagðar eru á lögaðila geta numið frá 50 þús. kr. til 50 millj.
  kr. Við ákvörðun sekta skal m.a. tekið tillit til alvarleika brots, hvað það
hefur staðið lengi, samstarfsvilja hins brotlega aðila og hvort um ítrekað brot
       er að ræða. Ákvarðanir um stjórnvaldssektir skulu teknar af stjórn
   Fjármálaeftirlitsins og eru þær aðfararhæfar. Sektir renna í ríkissjóð að
 frádregnum kostnaði við innheimtuna. Séu stjórnvaldssektir ekki greiddar innan
 mánaðar frá ákvörðun Fjármálaeftirlitsins skal greiða dráttarvexti af fjárhæð
sektarinnar. Um ákvörðun og útreikning dráttarvaxta fer eftir lögum um vexti og
                                 verðtryggingu.
 Stjórnvaldssektum verður beitt óháð því hvort lögbrot eru framin af ásetningi
eða gáleysi. Hafi aðili gerst brotlegur við ákvæði laga þessara, reglur settar á
  grundvelli þeirra eða ákvarðanir Fjármálaeftirlitsins á grundvelli þeirra er
  Fjármálaeftirlitinu heimilt að ljúka málinu með sátt með samþykki málsaðila,
enda sé ekki um að ræða meiri háttar brot sem refsiviðurlög liggja við. Sátt er
 bindandi fyrir málsaðila þegar hann hefur samþykkt og staðfest efni hennar með
     undirskrift sinni. Fjármálaeftirlitið setur nánari reglur um framkvæmd
                                  ákvæðisins.
Í máli sem beinist að einstaklingi og lokið getur með álagningu stjórnvaldssekta
eða kæru til lögreglu hefur maður, sem rökstuddur grunur leikur á að hafi gerst
  sekur um lögbrot, rétt til að neita að svara spurningum eða afhenda gögn eða
  muni nema hægt sé að útiloka að það geti haft þýðingu fyrir ákvörðun um brot
     hans. Fjármálaeftirlitið skal leiðbeina hinum grunaða um þennan rétt.
 Heimild Fjármálaeftirlitsins til að leggja á stjórnvaldssektir samkvæmt lögum
     þessum fellur niður þegar fimm ár eru liðin frá því að háttsemi lauk.
 Frestur skv. 5. mgr. rofnar þegar Fjármálaeftirlitið tilkynnir aðila um upphaf
   rannsóknar á meintu broti. Rof frests hefur réttaráhrif gagnvart öllum sem
                             staðið hafa að broti.
                          78. gr. Sektir eða fangelsi.
 Það varðar sektum eða fangelsi allt að tveimur árum, liggi þyngri refsing ekki
við broti samkvæmt öðrum lögum, að brjóta gegn eftirtöldum ákvæðum laga þessara
             og, eftir atvikum, reglum settum á grundvelli þeirra:
   1. 5. gr. um einkarétt greiðsluþjónustuveitenda til að veita greiðsluþjónustu
                                   hérlendis.
           2. 11. og 12. gr. um eiginfjárgrunn og útreikning eigin fjár.
        3. 13. gr. um að starfsleyfisskyld starfsemi skuli ekki stunduð án
                                 starfsleyfis.
                        4. 2. mgr. 17. gr. um þagnarskyldu.
               5. 21. gr. um reikningsskil og lögboðna endurskoðun.
 Þá varðar það sömu refsingu að gefa vísvitandi rangar eða villandi upplýsingar
 um hagi greiðsluþjónustuveitanda eða annað er hann varðar, opinberlega eða til
  Fjármálaeftirlitsins, annarra opinberra aðila eða notenda greiðsluþjónustu.
Brot gegn lögum þessum er varða sektum eða fangelsi varða refsingu hvort sem þau
                      eru framin af ásetningi eða gáleysi.
Heimilt er að gera upptækan með dómi beinan eða óbeinan hagnað sem hlotist hefur
        af broti gegn ákvæðum laga þessara er varða sektum eða fangelsi.
  Tilraun til brots eða hlutdeild í brotum samkvæmt lögum þessum er refsiverð
                 eftir því sem segir í almennum hegningarlögum.
   Brot gegn lögum þessum sæta aðeins rannsókn lögreglu að undangenginni kæru
                             Fjármálaeftirlitsins.
    Varði meint brot á lögum þessum bæði stjórnvaldssektum og refsingu metur
     Fjármálaeftirlitið hvort mál skuli kært til lögreglu eða því lokið með
       stjórnvaldsákvörðun hjá stofnuninni. Ef brot eru meiri háttar ber
 Fjármálaeftirlitinu að vísa þeim til lögreglu. Brot telst meiri háttar ef það
    lýtur að verulegum fjárhæðum og ef verknaður er framinn með sérstaklega
 vítaverðum hætti eða við aðstæður sem auka mjög á saknæmi brotsins. Jafnframt
getur Fjármálaeftirlitið á hvaða stigi rannsóknar sem er vísað máli vegna brota
     á lögum þessum til rannsóknar lögreglu. Gæta skal samræmis við úrlausn
                               sambærilegra mála.
Með kæru Fjármálaeftirlitsins skulu fylgja afrit þeirra gagna sem grunur um brot
  er studdur við. Ákvæði IV.VII. kafla stjórnsýslulaga gilda ekki um ákvörðun
               Fjármálaeftirlitsins um að kæra mál til lögreglu.
 Fjármálaeftirlitinu er heimilt að láta lögreglu og ákæruvaldi í té upplýsingar
og gögn sem stofnunin hefur aflað og tengjast þeim brotum sem tilgreind eru í 7.
 mgr. Fjármálaeftirlitinu er heimilt að taka þátt í aðgerðum lögreglu sem varða
               rannsókn þeirra brota sem tilgreind eru í 7. mgr.
 Lögreglu og ákæruvaldi er heimilt að láta Fjármálaeftirlitinu í té upplýsingar
og gögn sem hún hefur aflað og tengjast þeim brotum sem tilgreind eru í 7. mgr.
   Lögreglu er heimilt að taka þátt í aðgerðum Fjármálaeftirlitsins sem varða
               rannsókn þeirra brota sem tilgreind eru í 7. mgr.
  Telji ákærandi að ekki séu efni til málshöfðunar vegna ætlaðrar refsiverðrar
    háttsemi sem jafnframt varðar stjórnsýsluviðurlögum getur hann sent eða
     endursent málið til Fjármálaeftirlitsins til meðferðar og ákvörðunar.

                          VI. kafli. Gildistaka o.fl.
                              79. gr. Innleiðing.
     Lög þessi fela í sér innleiðingu á tilskipun Evrópuþingsins og ráðsins
2007/64/EB um greiðsluþjónustu á innri markaðnum er breytir tilskipunum 97/7/EB,
   2002/65/EB, 2005/60/EB og 2006/48/EB og nemur úr gildi tilskipun 97/5/EB.
      Tilskipunin var tekin upp í EES-samninginn með ákvörðun sameiginlegu
 EES-nefndarinnar nr. 114/2008 7. nóvember 2008, sem birt var í EES-viðbæti við
        Stjórnartíðindi Evrópusambandsins nr. 79/2008 18. desember 2008.
                80. gr. Lög þessi öðlast gildi 1. desember 2011.
                       81. gr. Breytingar á öðrum lögum.

                            Ákvæði til bráðabirgða.
    I. Þrátt fyrir ákvæði laga þessara gilda um greiðsluþjónustuveitendur og
notendur greiðsluþjónustu takmarkanir sem kunna að felast í ákvæðum [7]laga nr.
 87/1992, um gjaldeyrismál, og reglum sem settar eru með stoð í þeim, á hverjum
                                     tíma.
  II. Fram til 1. janúar 2012 geta greiðandi og greiðsluþjónustuveitandi hans
 samið um lengri frest en um getur í 1. mgr. 64. gr. Þó má slíkur frestur ekki
vera lengri en þrír viðskiptadagar. Þessi freststímabil má þó framlengja um einn
           viðskiptadag fyrir greiðslur sem eru á pappírsgrundvelli.

References

   Visible links
   1. file://1999090.html
   2. file://1991021.html#g109
   3. file://2005033.html
   4. file://1998087.html
   5. file://2005044.html
   6. file://2002161.html
   7. file://1992087.html
