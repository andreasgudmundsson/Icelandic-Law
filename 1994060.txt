
   --------------------------------------------------------------------------

                                                     Lög um vátryggingastarfsemi

                              1994 nr. 60 11. maí

   --------------------------------------------------------------------------

                                   I. kafli.
           Gildissvið. Skilgreining hugtaka. Mörk við aðra starfsemi.
                                  Gildissvið.
                                     1. gr.
               Lög þessi gilda um vátryggingastarfsemi. Einnig gilda lögin um
             vátryggingamiðlun. Starfsemi, sem fellur undir lög þessi, er háð
                                                                 starfsleyfi.

                                     2. gr.
               Eftirtaldir aðilar mega reka vátryggingastarfsemi hér á landi:

   1.
           Hlutafélög og gagnkvæm félög sem fengið hafa starfsleyfi hér á
           landi skv. 26. gr.
   2.
           Erlend vátryggingafélög með aðalstöðvar á Evrópsku efnahagssvæði
           sem hafa fengið starfsleyfi í heimaríki, sbr. 64. og 65. gr.
   3.
           Erlend vátryggingafélög með aðalstöðvar utan hins Evrópska
           efnahagssvæðis sem fá leyfi til að reka útibú hér á landi, sbr.
           71. gr.

               Um vátryggingahlutafélög gilda ákvæði laga um hlutafélög og um
   gagnkvæm vátryggingafélög, sem stofnuð eru og rekin í samvinnufélagsformi,
     ákvæði laga um samvinnufélög nema annað leiði af ákvæðum laga þessara og
                                             reglugerða settra samkvæmt þeim.
          Félög sem stofnuð eru með sérlögum til að reka vátryggingastarfsemi
   mega reka þessa starfsemi í hlutafélagsformi sem gagnkvæm félög eða á öðru
    lögmæltu félagsformi enda búi þau við sömu rekstrarskilyrði og einkafélög
     og uppfylli ákvæði II. kafla. Sama gildir um erlend vátryggingafélög sem
                       leyfi fá til að reka vátryggingastarfsemi hér á landi.
        [Ákvæði VII. kafla um starfsemi erlendra vátryggingafélaga gilda ekki
     um endurtryggingar sem þau vátryggingafélög, sem fengið hafa starfsleyfi
                                hér á landi skv. 26. gr., kaupa erlendis.]^1)

   ^1)[2]L. 63/1997, 1. gr.

                                     3. gr.
        Lögin gilda ekki um eftirlaunasjóði, lífeyrissjóði og sjúkrasjóði
   einstakra atvinnustétta, starfshópa og fyrirtækja eða um Tryggingastofnun
   ríkisins, Atvinnuleysistryggingasjóð og hliðstæðar stofnanir sem reknar
   eru samkvæmt sérstökum lögum nema að því leyti sem þessir aðilar kunna að
   hafa með höndum vátryggingastarfsemi.

                                     4. gr.
        Lög þessi gilda um félagasamstæður, sbr. 7. gr., þegar móðurfélagið
   er vátryggingafélag. [Fjármálaeftirlitið]^1) getur ákveðið að ákvæði
   laganna um félagasamstæður skuli eiga við um tengsl félags sem ekki er
   vátryggingafélag og vátryggingafélaga þegar litið væri á hið fyrrnefnda
   sem móðurfélag samkvæmt lögum þessum ef það ræki vátryggingastarfsemi.
        [Fjármálaeftirlitið]^1) getur einnig ákveðið að lögin taki til félaga
   sem teljast ekki félagasamstæður þegar veruleg innbyrðis tengsl eru á
   milli þeirra. Félögin skulu þá tilnefna eitt þeirra sem móðurfélag.
        Við mat á því hvort um yfirráð í félagi sé að ræða, sbr. 7. gr., skal
   leggja saman réttindi móðurfélags og dótturfélags eða dótturfélaga.

   ^1)[3]L. 84/1998, 5. gr., sem öðlast gildi 1. janúar 1999.

                                     5. gr.
        Enginn má í atvinnuskyni stuðla að því að vátryggingaáhætta sem hér
   er, sbr. 8. gr., sé frumtryggð annars staðar en hjá vátryggingafélögum sem
   hér hafa starfsleyfi. Starfsleyfi vátryggingafélags í aðildarríki hins
   Evrópska efnahagssvæðis telst jafngilda starfsleyfi hér á landi, enda sé
   fullnægt skilyrðum um heimildir til stofnunar útibús eða til að veita
   þjónustu, sbr. VII. kafla.
        [Fjármálaeftirlitið]^1) getur, þegar sérstakar aðstæður eru fyrir
   hendi, heimilað undanþágur frá banni skv. 1. málsl. 1. mgr.

   ^1)[4]L. 84/1998, 5. gr., sem öðlast gildi 1. janúar 1999.

                             Skilgreining hugtaka.
                                     6. gr.
        Með starfsstöð vátryggingafélags er í lögum þessum átt við:

   1.
           Aðalstöðvar félagsins samkvæmt samþykktum þess.
   2.
           Útibú.
   3.
           Skrifstofu undir stjórn starfsliðs erlends vátryggingafélags.
   4.
           Aðsetur einstaklings með umboð erlends vátryggingafélags til að
           starfa á vegum þess.

        Þegar erlent vátryggingafélag starfar hér á landi eins og segir í 3.
   eða 4. tölul. 1. mgr. skal litið svo á að félagið hafi hér starfsemi sem
   jafngildir útibúi og skal félagið uppfylla þau skilyrði VII. kafla sem að
   slíkri starfsemi lúta.

                                     7. gr.
        Í lögum þessum merkir:

   
           móðurfélag, félag sem hefur yfirráð í öðru félagi,
   
           dótturfélag, félag sem móðurfélag hefur yfirráð yfir; dótturfélag
           dótturfélags telst einnig dótturfélag móðurfélagsins,
   
           yfirráð, að félag (móðurfélag) ráði yfir meiri hluta atkvæða í
           öðru félagi, eða

           eigi eignarhluti í öðru félagi og hafi rétt til að tilnefna eða
           víkja frá meiri hluta stjórnarmanna eða stjórnenda, eða

           eigi eignarhluti í öðru félagi og hafi rétt til að hafa afgerandi
           áhrif á starfsemi þess á grundvelli samþykkta félagsins eða
           samninga við það, eða

           eigi eignarhluti í öðru félagi og ráði meiri hluta í félaginu á
           grundvelli samnings við aðra hluthafa eða aðra eignaraðila, eða

           eigi eignarhluti í öðru félagi og hafi ráðandi stöðu í því, eða

           hliðstæð tengsl einstaklinga eða lögaðila við félag,

   
           félagasamstæða, móður- og dótturfélag eða dótturfélög í
           sameiningu,
   
           virkur eignarhlutur, beina eða óbeina hlutdeild í félagi sem nemur
           10% eða meira af eigin fé eða atkvæðisrétti eða aðra hlutdeild sem
           gerir kleift að hafa veruleg áhrif á stjórnun viðkomandi félags,
   
           aðildarríki, ríki sem er aðili að Evrópsku efnahagssvæði,
   
           heimaríki, aðildarríki þar sem aðalstöðvar vátryggingafélags eru
           og starfsleyfi er gefið út,
   
           gistiríki, aðildarríki þar sem vátryggingafélag með aðalstöðvar í
           öðru aðildarríki hefur útibú eða veitir þjónustu án starfsstöðvar,
   
           aðildarríki þar sem þjónusta er veitt, aðildarríki þar sem
           vátryggingafélag eða útibú í öðru aðildarríki vátryggir áhættu sem
           þar er, sbr. 8. gr., án þess að hafa þar starfsstöð,
   
           þriðja ríki, ríki utan hins Evrópska efnahagssvæðis,
   
           reglulegur markaður, fjármálamarkað í aðildarríki eða þriðja ríki
           sem heimaríki telur reglulegan markað og einkennist af reglulegri
           starfsemi og reglum sem samþykktar eru og gefnar út af
           hlutaðeigandi yfirvöldum sem skilgreina skilyrði fyrir starfsemi
           og aðgang að markaðnum,
   
           eftirlitsstjórnvöld, þann aðila sem samkvæmt lögum hlutaðeigandi
           ríkis fer með eftirlit með vátryggingafélögum og
           vátryggingastarfsemi, hér á landi [Fjármálaeftirlitið].^1)
   [
           náin tengsl, tengsl vátryggingafélags við

                a.
                        önnur félög í félagasamstæðu sem vátryggingafélagið
                        tilheyrir,
                b.
                        þá sem eiga virkan eignarhlut í vátryggingafélaginu,
                        þó þannig að hlutdeildin nemi minnst 20%,
                c.
                        þá sem eiga virkan eignarhlut í móðurfélagi
                        vátryggingafélags, þó þannig að hlutdeildin nemi
                        minnst 20%,
                d.
                        félög sem vátryggingafélagið á virkan eignarhlut í,
                        þó þannig að hlutdeildin nemi minnst 20%,
                e.
                        félög sem vátryggingafélagið á hlut í og sem
                        félagasamstæða, sem vátryggingafélagið tilheyrir, á
                        virkan eignarhlut í, þó þannig að samanlögð hlutdeild
                        þeirra nemi minnst 20%,

   
           vátryggingamiðlun, faglega starfsemi lögaðila eða einstaklings sem
           starfar sjálfstætt og veitir upplýsingar, faglega ráðgjöf og
           aðstoð við að koma á vátryggingasamningi í frumtryggingum eða við
           framkvæmd ákvæða slíks samnings gagnvart vátryggingafélagi og
           starfar óháður einstökum vátryggingafélögum,
   
           vátryggingamiðlari, einstakling eða lögaðila sem stundar
           vátryggingamiðlun og hefur að öllu leyti frjálst val um það til
           hvaða félags miðlað er,
   
           vátryggingaumboðsmaður, þann sem starfar í nafni og fyrir hönd
           ákveðinna vátryggingafélaga, eins eða fleiri, við að kynna, gera
           tillögu um og undirbúa vátryggingasamninga eða aðstoða við
           framkvæmd slíkra samninga, svo sem þegar tjón hefur orðið,
   
           vátryggingasölumaður, starfsmann sem starfar á vegum
           vátryggingamiðlara eða vátryggingaumboðsmanns eða
           vátryggingafélags og annast m.a. undirbúningsvinnu, kynningu
           vátrygginga, allt án heimildar til að skuldbinda um vátryggingu á
           nokkurn hátt þá sem unnið er fyrir, og innheimtu iðgjalda hafi
           samningur verið gerður.]^2)

   ^1)[5]L. 84/1998, 5. gr., sem öðlast gildi 1. janúar 1999.^2)[6]L.
   63/1997, 2. gr.

                                     8. gr.
        Í lögum þessum er ríkið þar sem vátryggingaáhætta er:

   
           í eignatryggingum: ríkið þar sem hin vátryggða eign er þegar
           mannvirki eru vátryggð eða mannvirki ásamt lausafé vátryggt í sama
           vátryggingasamningi,
   
           í ökutækjatryggingum: ríkið þar sem ökutæki er skráð,
   
           í ferðatryggingum: ríkið þar sem vátryggingataki keypti
           vátrygginguna enda sé gildistími hennar eigi lengri en fjórir
           mánuðir,
   
           í öðrum skaðatryggingum (frumtryggingum): ríkið þar sem
           vátryggingataki hefur aðsetur að jafnaði eða, þegar um lögaðila er
           að ræða, það aðildarríki þar sem aðsetrið er sem helst tengist
           vátryggingasamningnum sem gerður er,
   
           í persónutryggingum: ríkið þar sem skuldbindingin komst á, þ.e.
           þar sem vátryggingataki hefur aðsetur að jafnaði eða, þegar um
           lögaðila er að ræða, það ríki þar sem aðsetrið er sem helst
           tengist vátryggingasamningnum sem gerður er (starfsemin fer fram).

        Með stóráhættu er í lögum þessum átt við greinaflokka vátrygginga er
   tengjast atvinnurekstri og stærri fyrirtækjum sérstaklega. Greinaflokkar
   skv. 1. mgr. 22. gr. nr. 4, 5, 6, 7, 11, 12, 14 og 15 teljast stóráhætta.
   Einnig teljast skaðatryggingar stórfyrirtækja í greinaflokkum nr. 3, 8, 9,
   10, 13 og 16 til stóráhættu. [Stórfyrirtæki teljast þau fyrirtæki sem
   uppfylla a.m.k. tvö eftirfarandi skilyrða: að niðurstöðutala
   efnahagsreiknings nái 6,2 milljónum ecu, að ársvelta nái 12,8 milljónum
   ecu og að ársverk á reikningsárinu séu a.m.k. 250. Sé fyrirtæki hluti
   félagasamstæðu skal miða við samstæðuna í heild á grundvelli
   samstæðureiknings. [Fjármálaeftirlitið]^1) getur heimilað að litið sé á
   starfsgreinasamtök, sameiginleg verkefni eða fyrirtæki sem tímabundið
   mynda hóp sem eitt fyrirtæki í skilningi þessarar málsgreinar.]^2)

   ^1)[7]L. 84/1998, 5. gr., sem öðlast gildi 1. janúar 1999.^2)[8]L.
   63/1997, 3. gr.

                            Mörk við aðra starfsemi.
                                     9. gr.
        Vátryggingafélag má ekki reka aðra starfsemi en vátryggingastarfsemi
   nema annað leiði af ákvæðum 11. gr.
        Vátryggingafélag telst reka aðra starfsemi en vátryggingastarfsemi ef
   félagið hefur yfirráð, eitt sér eða ásamt öðru vátryggingafélagi, í félagi
   sem rekur aðra starfsemi en vátryggingastarfsemi. Þegar um félagasamstæðu
   er að ræða eða vátryggingafélög í beinum eða óbeinum rekstrarlegum
   tengslum við önnur félög og móðurfélagið er ekki vátryggingafélag skal í
   þessu sambandi litið á vátryggingafélögin sem eitt félag.
        Þrátt fyrir ákvæði 1. og 2. mgr. er vátryggingafélagi heimilt að reka
   viðskiptabanka eða aðra fjármálastarfsemi í sérstöku félagi, enda sé
   starfsemin háð starfsleyfi og eftirliti opinberra aðila.
        Vátryggingafélag má ekki taka á sig ábyrgðir sem ekki eru
   vátryggingar. Því er óheimilt að taka á sig skuldbindingar sem ekki eru í
   tengslum við eðlilegan rekstur vátryggingafélags.

                                    10. gr.
        Líftryggingastarfsemi má ekki reka með annarri vátryggingastarfsemi.
   Þó má félag hafa með höndum endurtryggingar á líftryggingum samhliða
   annarri vátryggingastarfsemi. Einnig má veita líftryggingafélagi
   starfsleyfi í slysa- og sjúkratryggingum.

                                    11. gr.
        Vátryggingafélagi er heimilt að reka eftirfarandi hliðarstarfsemi:

   1.
           Umboð fyrir vátryggingafélög sem leyfi hafa til að starfa hér á
           landi og fyrir önnur félög sem lúta eftirliti
           [Fjármálaeftirlitsins]^1) eða annarra opinberra aðila.
   2.
           Að reisa, eiga og reka fasteignir sem lið í fjárfestingu til
           ávöxtunar á fjármunum félagsins til lengri tíma.
   3.
           Tjónsuppgjör og tjónavarnastarfsemi.
   4.
           Rekstur og umsjón með sjóðum er tengjast eða eru hliðstæðir
           vátryggingastarfsemi.
   5.
           Aðra umsýslu í beinu framhaldi af og í eðlilegum tengslum við
           vátryggingastarfsemi.

        Starfsemi skv. 5. tölul. er háð leyfi [Fjármálaeftirlitsins].^1)
   [Fjármálaeftirlitið]^1) getur ákveðið að starfsemi, sem fellur undir 5.
   tölul., skuli rekin af sjálfstæðu félagi.

   ^1)[9]L. 84/1998, 5. gr., sem öðlast gildi 1. janúar 1999.

                                    12. gr.
        Vátryggingastarfsemi og hliðarstarfsemi skv. 11. gr. skal rekin í
   samræmi við góða viðskiptahætti og venjur í vátryggingaviðskiptum og með
   hag vátryggingataka og vátryggðra fyrir augum. Verði misbrestur á skal
   [Fjármálaeftirlitið]^1) gefa fyrirmæli um að ráðin verði bót á því sem
   úrskeiðis hefur farið.

   ^1)[10]L. 84/1998, 5. gr., sem öðlast gildi 1. janúar 1999.

                                    13. gr.
        Í heiti vátryggingafélags skal koma greinilega fram að um
   vátryggingafélag sé að ræða. Aðrir en þeir sem leyfi hafa til
   vátryggingastarfsemi mega ekki bera heiti sem kunna að benda til eða gefa
   í skyn að þeir reki vátryggingastarfsemi eða láta nokkuð frá sér fara
   opinberlega, í prentuðu máli eða á annan hátt, sem skilja mætti á þann veg
   að vátryggingastarfsemi sé rekin.
        Félagsform vátryggingafélags skal koma greinilega fram í heiti þess.
   Þegar gefnar eru upplýsingar opinberlega eða á annan hátt með tilkynningum
   til almennings um upphæð hlutafjár eða stofnfjár skal bæði koma fram skráð
   fé og hversu mikið er innborgað.
        [Aðrir en þeir sem skráðir eru í vátryggingamiðlaraskrá mega ekki
   bera heiti sem kunna að benda til eða gefa í skyn að þeir stundi miðlun
   vátrygginga eða láta nokkuð frá sér fara opinberlega, í prentuðu máli eða
   á annan hátt, sem skilja mætti á þann veg að vátryggingamiðlun sé
   rekin.]^1)

   ^1)[11]L. 63/1997, 4. gr.

                                   II. kafli.
  Stofnun vátryggingafélags. Starfsleyfi og skráning í vátryggingafélagaskrá.
                           Stofnun vátryggingafélags.
                                    14. gr.
        Stofnendur vátryggingafélags skulu gera og undirrita skriflegan
   stofnsamning. Í stofnsamningi skulu vera drög að samþykktum félagsins og
   ákvarðanir um þau atriði sem tilgreind eru í 15. gr.
        Stofnendur skulu hið fæsta vera þrír. Meiri hluti stofnenda skal vera
   búsettur á Íslandi. Stofnendur geta verið einstaklingar, íslenska ríkið og
   stofnanir þess, sveitarfélög á Íslandi og stofnanir þeirra,
   vátryggingafélög með heimilisfang hér á landi, skráð hlutafélög, skráð
   samvinnufélög, önnur skráð félög með takmarkaðri ábyrgð, skráð
   sameignarfélög, skráð samlagsfélög, svo og sjálfseignarstofnanir sem eru
   undir opinberu eftirliti með aðsetur hér á landi. [Stofnendur skulu vera
   lögráða, hafa óflekkað mannorð og mega ekki á síðustu fimm árum hafa í
   tengslum við atvinnurekstur hlotið dóm fyrir refsiverðan verknað samkvæmt
   almennum hegningarlögum eða lögum um hlutafélög, einkahlutafélög, bókhald,
   ársreikninga, gjaldþrot eða opinber gjöld, svo og löggjöf um
   vátryggingastarfsemi. Stofnandi má hvorki vera í greiðslustöðvun né hafa
   verið úrskurðaður gjaldþrota á síðustu fimm árum.]^1)
        Sá sem undirritar stofnsamning og önnur stofnskjöl fyrir hönd
   lögaðila skal fullnægja þeim skilyrðum er segir um einstaklinga. Hann ber
   auk umbjóðanda síns ábyrgð svo sem sjálfur væri hann stofnandi nema á
   greiðslu þess hlutafjár eða stofnfjár sem umbjóðandi hans hefur skrifað
   sig fyrir.
        [Ríkisborgarar og lögaðilar þeirra ríkja sem eru aðilar að samningnum
   um Evrópska efnahagssvæðið eru undanþegnir búsetuskilyrðum 2. mgr. enda
   séu viðkomandi ríkisborgarar búsettir í aðildarríki eða lögaðilarnir með
   aðsetur þar. Ráðherra er heimilt að veita undanþágu frá
   búsetuskilyrðum.]^1)

   ^1)[12]L. 63/1997, 5. gr.

                                    15. gr.
        Í stofnsamningi vátryggingafélags skal eftirfarandi koma fram:

   1.
           Nöfn og heimilisföng stofnenda.
   2.
           Hve mikið skuli greiða fyrir hvern hlut í félaginu.
   3.
           Frestir sem kunna að vera veittir til áskriftar að hlutum og til
           greiðslu þeirra.
   4.
           Reglur um innborgun hlutafjár eða stofnfjár.
   5.
           Ákvarðanir um að stofnendur eða aðrir skuli njóta sérstakra
           réttinda eða hlunninda í félaginu.
   6.
           Ákvarðanir um að gert skuli samkomulag við stofnendur eða aðra sem
           hefði í för með sér verulegar fjárskuldbindingar fyrir félagið.
   7.
           Ákvarðanir um að félagið taki við verðmætum sem ekki er greitt
           fyrir með hlutum í félaginu.
   8.
           Hvenær halda skuli stofnfund og hvernig til hans skuli boðað nema
           það leiði af ákvæðum 18. gr. að fundur þessi verði haldinn án
           sérstakrar boðunar.
   9.
           Hvort félagið skuli bera kostnað við stofnunina og ef svo er,
           hversu hár sá kostnaður megi vera. Kostnaður þessi má ekki fara
           yfir 5% af skráðu fé þegar frá eru talin opinber útgjöld og
           kostnaður við matsgerð, sbr. 16. gr. [Fjármálaeftirlitið]^1) getur
           veitt undanþágu frá hámarki stofnkostnaðar. Ekki má greiða
           stofnendum þóknun vegna stofnunarinnar.

           Í stofnsamningi gagnkvæms vátryggingafélags skal jafnframt getið:

   10.
           Ábyrgðar félagsmanna og ábyrgðarmanna á skuldbindingum félagsins
           og skuldbindinga þeirra innbyrðis, hvers gagnvart öðrum.
   11.
           Hvort og að hvaða marki félagið á að geta tekið að sér
           endurtryggingar án gagnkvæmrar ábyrgðar.
   12.
           Eftir hvaða reglum stofnfé skuli ávaxtað.

        Í stofnsamningi skal gerð grein fyrir þeim atriðum sem nauðsynleg eru
   og máli skipta til þess að unnt sé að meta til fjár þau verðmæti er
   félagið hyggst taka við.
        Sé stofnað til félagsins með það fyrir augum að yfirtaka
   vátryggingastarfsemi eða vátryggingastofn annars vátryggingafélags skal
   þess getið í stofnsamningi og það tekið fram hvort samningsdrög um
   yfirfærslu vátryggingastofns hafi verið gerð og umfjöllun
   [Fjármálaeftirlitsins]^1) liggi fyrir, sbr. X. kafla.
        Skjöl, sem hafa að geyma mikilvæg efnisatriði sem ekki koma fram í
   stofnsamningi, skulu fest við hann og teljast hluti stofnsamningsins.
        Allir samningar um atriði, sem fjallað er um í stofnsamningi en voru
   ekki samþykkt við gerð hans, eru ógildir gagnvart félaginu.

   ^1)[13]L. 84/1998, 5. gr., sem öðlast gildi 1. janúar 1999.

                                    16. gr.
        Hlutir skulu greiddir í reiðufé. [Fjármálaeftirlitið]^1) getur veitt
   heimild til að greiðsla fari fram með öðrum hætti.
        Framlög til greiðslu hluta í öðru en reiðufé skulu vera þannig að
   unnt sé að meta fjárhagslegt verðmæti þeirra. Í þeim má ekki felast
   skuldbinding um að leggja fram vinnu eða þjónustu, og framlög mega ekki
   vera í formi krafna á aðra stofnendur eða þá sem skrá sig fyrir hlutum
   þótt kröfurnar séu tryggðar með veði.
        Sé ætlunin að greiða hluti á annan hátt en í reiðufé skal senda
   [Fjármálaeftirlitinu]^1) umsókn ásamt matsgerð. Matsgerðin skal unnin af
   einum eða fleiri óvilhöllum, sérfróðum matsmönnum sem
   [Fjármálaeftirlitið]^1) samþykkir. Matsmönnum skal heimill aðgangur að
   öllum gögnum til að unnt sé að gera þær athuganir sem þeir telja
   nauðsynlegar og þeir geta krafið stofnendur eða félagið um allar þær
   upplýsingar og þá aðstoð sem þeir álíta sig þurfa við verk sitt. Fallist
   [Fjármálaeftirlitið]^1) á umsóknina má gera stofnsamning.
        Telji [Fjármálaeftirlitið]^1) ástæðu til að ætla að verðmæti framlaga
   hafi breyst frá því að matsgerð var framkvæmd og stofnfundur er haldinn
   getur það krafist yfirlýsingar matsmanna um verðmætið eða nýrrar
   matsgerðar.
        Ákvæði þessarar greinar eiga einnig við taki félagið við fjármunum af
   stofnendum, hluthöfum eða ábyrgðarmönnum sem ekki eru til greiðslu hluta
   ef greiðsla skal innt af hendi innan tveggja ára frá dagsetningu
   stofnsamnings eða greiðsla nemur meira en tíunda hluta hlutafjár eða
   stofnfjár.

   ^1)[14]L. 84/1998, 5. gr., sem öðlast gildi 1. janúar 1999.

                                    17. gr.
        Stofnendur skulu gera tillögu að samþykktum vátryggingafélags og
   skulu eftirtalin atriði koma fram:

   1.
           Heiti félagsins og heimilisfang.
   2.
           Tilgangur félagsins, starfssvið og starfssvæði.
   3.
           Heildarupphæð hlutafjár eða stofnfjár, fjárhæð hluta og
           atkvæðisréttur.
   4.
           Hvort hlutir eiga að geta gengið kaupum og sölum og reglur um
           innlausn og sérstök réttindi er þeim kunna að fylgja, svo og
           skorður sem reistar kunna að vera við heimildum eigenda hluta til
           meðferðar á þeim.
   5.
           Fjöldi stjórnar- og varastjórnarmanna ásamt endurskoðendum og
           kjörtímabil þeirra.
   6.
           Hvernig boðað skuli til félagsfundar.
   7.
           Hvaða mál skuli leggja fyrir aðalfund.
   8.
           Hvert skuli vera reikningsár félags.
   9.
           Ráðstöfun tekjuafgangs og hvernig mæta skal halla.
   10.
           Úthlutun arðs og ágóðahluta.
   11.
           Hvernig ráðstafa megi eignum félagsins og hvernig fara skuli með
           eignir þess við félagsslit.

           Í samþykktum gagnkvæms félags skal enn fremur kveðið á um:

   12.
           Skilyrði aðildar félagsmanna að félaginu og um brottfall aðildar.
   13.
           Atriði samkvæmt ákvæðum 10.12. tölul. 15. gr.

                                    18. gr.
        Ákvörðun um stofnun vátryggingafélags skal tekin á stofnfundi.
        Stofnendur skulu sjá um að áskriftarskrár og þeir samningar og gögn
   sem um ræðir í stofnsamningi, þar með talið matsgerð og yfirlýsing, ef við
   á, sbr. 16. gr., séu til sýnis í eina viku fyrir stofnfund á stað sem
   greinir í fundarboði.
        Ef áskrift fæst að öllum hlutum á stofnfundi og allir viðurkenndir
   áskrifendur eru sammála þar um er unnt að taka ákvörðun um stofnun
   félagsins án frekari funda. Sé svo ekki skulu stofnendur boða alla
   áskrifendur til nýs stofnfundar.
        Á stofnfundi skulu lögð fram gögn sem fjallað er um í 2. mgr. og gerð
   skal grein fyrir útgjöldum sem um getur í 9. tölul. 1. mgr. 15. gr. Einnig
   skal veita upplýsingar um það hlutafé eða stofnfé sem samþykkt hefur verið
   og um skiptingu hluta og innborgaðra fjárhæða. Upplýsingar þessar skulu
   færðar í fundargerðabók.

                                    19. gr.
        Ekki má skrá félag sem vátryggingafélag í hlutafélagaskrá eða aðra
   félagaskrá fyrr en starfsleyfi hefur verið gefið út.
        Heimilt er að skrá félagsmenn með það fyrir augum að stofna gagnkvæmt
   vátryggingafélag svo framarlega sem ekki er stofnað til
   vátryggingasamninga og ábyrgðar vegna þeirra eða innheimtu iðgjalda áður
   en félagið hefur verið skráð.

                                    20. gr.
        Óskráð vátryggingafélag getur hvorki öðlast réttindi né tekið á sig
   skyldur. Það getur ekki heldur verið aðili í dómsmálum nema málum er varða
   áskrift hlutafjár eða stofnfjár.
        Séu vátryggingasamningar gerðir þrátt fyrir ákvæði 2. mgr. 19. gr.
   ábyrgjast þeir sem gert hafa vátryggingasamningana fyrir hönd félagsins
   sameiginlega að halda gerða samninga og eru samábyrgir um það. Viðurkenni
   félagið skuldbindingar þær sem í samningunum felast innan fjögurra vikna
   frá skráningu félagsins fellur ábyrgð viðkomandi niður nema talið verði að
   hagsmunir vátryggingataka skerðist verulega ella. Samningar af þessu tagi
   eru ekki bindandi fyrir vátryggingataka nema viðurkenning félagsins á
   skuldbindingunum liggi fyrir.
        Innritun félagsmanns í gagnkvæmt félag í samræmi við 2. mgr. 19. gr.
   er því aðeins bindandi að tilkynnt sé um félagið til
   vátryggingafélagaskrár innan árs frá innritun. Sé félaginu neitað um
   skráningu fellur samningurinn úr gildi.
        Um aðra löggerninga, sem gerðir eru fyrir hönd vátryggingafélags áður
   en það er skráð, gildir að þeir sem tekið hafa þátt í gerningum eða
   ákvörðunum bera óskipt ábyrgð á efndum. Við skráninguna tekur félag við
   þeim skyldum og skyldum samkvæmt stofnsamningi.
        Ef gerður er löggerningur áður en félag er skráð og hinn
   samningsaðilinn vissi að félagið var ekki skráð getur hann, nema um annað
   sé samið, rift gerningnum svo fremi að tilkynning til
   vátryggingafélagaskrár sé ekki gerð innan þess frests er um ræðir í 21.
   gr. eða að skráningar hafi verið synjað. Vissi viðsemjandinn ekki að
   félagið var óskráð getur hann rift löggerningnum meðan félagið er ekki
   skráð.

                         Starfsleyfi vátryggingafélaga.
                                    21. gr.
        Umsókn um starfsleyfi skal send [Fjármálaeftirlitinu]^1) innan sex
   mánaða frá dagsetningu stofnsamnings ásamt tilkynningu til skráningar í
   vátryggingafélagaskrá, sbr. 28. gr.
        Í umsókn og meðfylgjandi gögnum skal eftirfarandi koma fram:

   1.
           Heiti félagsins og félagsform.
   2.
           Staðfest endurrit stofnsamnings og fundargerðar stofnfundar úr
           fundargerðabók.
   3.
           Skrá yfir stofnendur og hlutafé eða stofnfé, hverjir eigi virkan
           eignarhlut í félaginu og hve mikinn [og greinargerð um önnur náin
           tengsl sem félagið er í].^2)
   4.
           Drög að samþykktum til staðfestingar.
   5.
           Greinaflokkar vátrygginga eða vátryggingagreinar sem sótt er um
           leyfi fyrir, sbr. 22. og 23. gr.
   6.
           Ef við á, skrá um hliðarstarfsemi sem félagið hyggst reka, sbr.
           11. gr.
   7.
           Sérstök áætlun um starfsemina, sbr. 24. gr.
   8.
           Staðfesting þess að félagið uppfylli ákvæði 33. gr. um
           lágmarksfjárhæðir.
   9.
           Reiknigrundvöllur iðgjalda, iðgjaldasjóðs, ágóðaúthlutunar,
           endurkaups og gjaldfrjálsra líftrygginga, reglur um upplýsingar
           sem líftryggingataka ber að veita og hliðstæð gögn eftir því sem
           við á um heilsutryggingar sem reknar eru samkvæmt tæknilegum
           grundvelli þegar sótt er um starfsleyfi skv. 23. gr.
   10.
           Vátryggingaskilmálar lögboðinna vátrygginga og upplýsingar um þær
           tegundir líftrygginga sem félagið hyggst bjóða.

        Berist umsókn ekki innan tilskilins frests skal synja um skráningu
   félagsins. Fari svo falla burtu skuldbindingar þeirra er hafa skráð sig
   fyrir hlutafé eða stofnfé. Sama gildir ef skráningar er synjað af öðrum
   ástæðum. Eftir þetta er ekki hægt að skrá félagið nema sérstakar aðstæður
   séu fyrir hendi og má þá skrá félagið þó að fresturinn sé liðinn.
        Ekki má skrá vátryggingafélag í vátryggingafélagaskrá nema hlutafé
   eða stofnfé, sem skráð er við stofnun, sé að fullu greitt.
        Vátryggingafélag má ekki hefja starfsemi fyrr en það hefur fengið
   starfsleyfi og verið skráð í vátryggingafélagaskrá.

   ^1)[15]L. 84/1998, 5. gr., sem öðlast gildi 1. janúar 1999.^2)[16]L.
   63/1997, 6. gr.

                                    22. gr.
        Starfsleyfi í vátryggingum öðrum en líftryggingum (skaðatryggingum)
   er bundið við tiltekna greinaflokka vátrygginga eða vátryggingagreinar
   innan þeirra samkvæmt eftirfarandi skrá:

   1.
           Slysatryggingar (slys, vinnuslys, atvinnusjúkdómar): a. bætur með
           föstum fjárhæðum, b. bætur eftir mati á afleiðingum tjóns, c.
           bætur með föstum fjárhæðum/bætur eftir mati á afleiðingum tjóns,
           d. slys á farþegum.
   2.
           Sjúkratryggingar (veikindi, heilsutjón): a. bætur með föstum
           fjárhæðum, b. bætur eftir mati á afleiðingum tjóns, c. bætur með
           föstum fjárhæðum/bætur eftir mati á afleiðingum tjóns.
   3.
           Húftryggingar ökutækja. Eignatjón, þar með talið altjón á: a.
           vélknúnum ökutækjum á landi öðrum en járnbrautum, b. ökutækjum til
           notkunar á landi öðrum en vélknúnum ökutækjum.
   4.
           Járnbrautatryggingar. Eignatjón, þar með talið altjón á
           járnbrautarvögnum.
   5.
           Húftryggingar loftfara. Eignatjón, þar með talið altjón á
           loftförum.
   6.
           Húftryggingar skipa og báta. Eignatjón, þar með talið altjón á: a.
           sjóskipum, b. vatnabátum, c. fljóta- og síkjabátum.
   7.
           Flutningatryggingar. Eignatjón, þar með talið altjón á vörum og
           farangri í flutningi án tillits til hvernig flutt er.
   8.
           Eignatryggingar (bruni og náttúruöfl). Eignatjón, þar með talið
           altjón, annað en skv. 3., 4., 5., 6. og 7. flokki vegna: a. elds,
           b. sprengingar, c. óveðurs, d. náttúruafla annarra en óveðurs, e.
           kjarnorku, f. landsigs.
   9.
           Aðrar eignatryggingar. Eignatjón, þar með talið altjón, annað en
           skv. 3., 4., 5., 6. og 7. flokki og ekki talið í 8. flokki, þar
           með talið vegna hagls, frosts og atburða svo sem þjófnaðar o.fl.
   10.
           Ábyrgðartryggingar ökutækja. Ábyrgð vegna notkunar ökutækja, þar
           með talin ábyrgð stjórnanda.
   11.
           Ábyrgðartryggingar loftfara. Ábyrgð vegna notkunar loftfara, þar
           með talin ábyrgð stjórnanda.
   12.
           Ábyrgðartryggingar skipa og báta. Ábyrgð vegna notkunar á sjó,
           vötnum, fljótum og síkjum, þar með talin ábyrgð stjórnanda.
   13.
           Almennar ábyrgðartryggingar. Hvers konar ábyrgð önnur en skv. 10.,
           11. og 12. flokki.
   14.
           Greiðsluvátryggingar: a. almenn gjaldþrot, b. útflutningslán, c.
           afborgunarskilmálar, d. veð, e. landbúnaðarlán.
   15.
           Efndavátryggingar: a. beinar efndir, b. óbeinar efndir.
   16.
           Fjárhagslegar vátryggingar (fjárhagslegt tap): a. atvinnuleysi, b.
           tekjutap (almennt), c. óveður, d. ábatamissir, e. viðvarandi
           útgjöld vegna almenns kostnaðar, f. ófyrirsjáanleg
           viðskiptaútgjöld, g. tap á markaðsverði, h. tap á leigu eða
           hliðstæðum tekjum, i. annað óbeint tap á viðskiptum, j.
           fjárhagslegt tap, annað en í viðskiptum, k. aðrar tegundir
           fjárhagslegs taps.
   17.
           Réttaraðstoðartryggingar. Réttaraðstoð og kostnaður við
           málarekstur.
   18.
           Ferðamannaaðstoð. Aðstoð til handa þeim sem lenda í erfiðleikum á
           ferðalagi fjarri heimili sínu eða föstu aðsetri.

   Áhættu sem innifalin er í tilteknum greinaflokki má ekki innifela í öðrum
   greinaflokki nema í tilvikum er segir í 3. mgr.
        Veita má starfsleyfi sameiginlega fyrir eftirtalda greinaflokka
   skaðatrygginga, sbr. 1. mgr.:

   1.
           Slysa- og sjúkratryggingar skv. 1. og 2. tölul.
   2.
           Ökutækja- og farmtryggingar skv. 1. tölul. d, 3., 7. og 10. tölul.
   3.
           Sjó- og farmtryggingar skv. 1. tölul. d, 4., 6., 7. og 12. tölul.
   4.
           Flug- og farmtryggingar skv. 1. tölul. d, 5., 7. og 11. tölul.
   5.
           Eignatryggingar skv. 8. og 9. tölul.
   6.
           Ábyrgðartryggingar skv. 10., 11., 12. og 13. tölul.
   7.
           Greiðslu- og efndavátryggingar skv. 14. og 15. tölul.
   8.
           Frumtryggingar skv. 1.18. tölul.
   9.
           Endurtryggingar skv. 1.18. tölul.

        Vátryggingafélag sem fær starfsleyfi í greinaflokkum frumtrygginga
   skv. 1. og 2. mgr. (aðaláhætta) má innifela hliðargrein (aukaáhættu) án
   sérstaks leyfis þegar:

   1.
           Aukaáhættan er í tengslum við aðaláhættu.
   2.
           Aukaáhættan tengist þeim verðmætum sem vátryggð eru sem
           aðaláhætta.
   3.
           Aukaáhættan er vátryggð samkvæmt vátryggingasamningi um
           aðaláhættu.

   Þó er ekki heimilt að telja áhættu í greinaflokkum skv. 14., 15. og 17.
   tölul. 1. mgr. sem hliðargrein í öðrum greinaflokkum að því undanskildu að
   telja má áhættu í greinaflokki skv. 17. tölul. sem hliðargrein í
   greinaflokki skv. 18. tölul. þegar skilyrði 1. mgr. eru uppfyllt og
   aðaláhættan tengist einvörðungu aðstoð sem veitt er einstaklingum sem
   lenda í erfiðleikum á ferðalagi að heiman eða fjarri föstu aðsetri.
   Greinaflokkur skv. 17. tölul. má einnig vera hliðargrein þegar áhættan eða
   ágreiningurinn tengist notkun skipa og báta.
        [Setja skal reglugerð^1) um réttaraðstoðarvátryggingar, greinaflokk
   skv. 17. tölul. 1. mgr., til þess að tryggja hagsmuni vátryggingataka í
   ágreiningsmáli við vátryggingafélagið sjálft.]^2)

   ^1)Rg. 99/1998^2)[17]L. 63/1997, 7. gr.

                                    23. gr.
        Starfsleyfi í líftryggingum og heilsutryggingum auk tengdra slysa- og
   sjúkratrygginga er bundið við tiltekna greinaflokka vátrygginga eða
   vátryggingagreinar innan þeirra samkvæmt eftirfarandi skrá:

   1.
           Áhættu- og söfnunarlíftryggingar án fjárfestingaráhættu: a.
           greiðslur í lifanda lífi frá tilteknum aldri, b. greiðslur við
           andlát, c. greiðslur í lifanda lífi frá tilteknum aldri eða við
           andlát fyrr, d. líftryggingar með endurgreiðslu iðgjalda, e.
           lífeyrisgreiðslur, f. viðbótargreiðslur við líkamstjón, þar á
           meðal við starfsorkumissi, g. viðbótargreiðslur við andlát vegna
           slyss, h. viðbótargreiðslur við örorku vegna slyss eða sjúkdóms.
   2.
           Hjóna- og barnalíftryggingar: a. líftryggingar við giftingu, b.
           líftryggingar við fæðingu.
   3.
           Áhættu- og söfnunarlíftryggingar með fjárfestingaráhættu: a.
           greiðslur í lifanda lífi frá tilteknum aldri, b. greiðslur við
           andlát, c. greiðslur í lifanda lífi frá tilteknum aldri eða við
           andlát fyrr, d. líftryggingar með endurgreiðslu iðgjalda, e.
           lífeyrisgreiðslur.
   4.
           Heilsutryggingar. Varanlegar heilsutryggingar án uppsagnarrétts.
   5.
           Aðrar líftryggingar. Aðrar líftryggingar með innifalda áhættu á
           grundvelli ævilengdar.
   6.
           Endurtryggingar líf- og heilsutrygginga.

                                    24. gr.
        Í áætlun um starfsemina, sem fylgja skal umsókn um starfsleyfi, skal
   eftirfarandi koma fram:

   1.
           Skýrsla um endurtryggingavernd og hámark þess sem félagið hyggst
           bera í eigin áhættu án endurtryggingar í hverjum greinaflokki
           vátrygginga.
   2.
           Skrá yfir eignir sem eiga að koma á móti lágmarksfjárhæðum skv.
           33. gr.
   3.
           Rökstutt mat á kostnaði við að koma starfseminni á fót og hvernig
           ætlað er að mæta þeim kostnaði.
   4.
           Áætluð staða félagsins samkvæmt efnahagsreikningi í lok þriggja
           fyrstu bókhaldsáranna ásamt áætlun um árlegar tekjur og gjöld.
   5.
           Áætlun um hvernig félagið hyggst standa við skuldbindingar sínar
           og uppfylla gjaldþolskröfur fyrstu þrjú bókhaldsárin.

        Sé sótt um leyfi fyrir greiðsluvátryggingum skv. 14. tölul. 1. mgr.
   22. gr. skal auk gagna skv. 1. mgr. gerð sérstök grein fyrir því eftir
   hvaða reglum óuppgerðar skuldbindingar félagsins vegna vátryggingasamninga
   í greiðsluvátryggingum, vátryggingaskuldin, skuli metnar og þeim eignum
   sem ætlað er að mæta þeim.

                                    25. gr.
        [Fjármálaeftirlitið]^1) metur umsókn félags um starfsleyfi. Umsögn
   [Fjármálaeftirlitsins]^1) skal liggja fyrir innan sex mánaða frá móttöku
   umsóknarinnar og allra gagna sem fylgja eiga umsókn, sbr. 21.24. gr.
        Við mat á umsókn um starfsleyfi líftryggingafélags skal þess gætt að
   reiknigrundvöllur sé tryggur en sanngjarn í garð líftryggingataka og
   rétthafa. Sama gildir um reglur um ágóðahlutdeild og skiptingu hagnaðar og
   skulu reglur þar um vera skýrar og nákvæmar. Vaxtaforsendur iðgjalda og
   iðgjaldaskuldar, svo og kostnaðar- og öryggisálag, skal ákveðið með
   varfærnissjónarmið í huga. Iðgjöld nýtrygginga séu nægileg til að félagið
   geti staðið við skuldbindingar sínar án þess að sérstök aukning eigin fjár
   reynist nauðsynleg.
        Telji [Fjármálaeftirlitið]^1) að á skorti hæfi stjórnar eða
   framkvæmdastjóra til að reka félagið eða að tryggja heilbrigðan og
   traustan rekstur þess svo að viðhlítandi sé, eða hafi störf þeirra verið
   með þeim hætti að ætla megi að svo verði ekki, má synja um starfsleyfi.
   Sama gildir teljist eigendur virkra eignarhluta í félaginu ekki geta
   tryggt á viðhlítandi hátt heilbrigðan og traustan rekstur. [Ef félag er í
   nánum tengslum við aðra skal einungis veita starfsleyfi ef þau tengsl
   hindra ekki eftirlit með starfsemi félagsins. Ef löggjöf þriðja ríkis
   gildir um þá sem vátryggingafélagið er í nánum tengslum við og hindrar
   eftirlit með starfsemi félagsins skal synja um starfsleyfi, svo og ef
   líklegt er að vandkvæði við framkvæmd þeirrar löggjafar geri eftirlit
   torvelt. Ef raunverulegar aðalstöðvar félagsins eru ekki hér á landi skal
   synja um starfsleyfi.]^2) Mæli [Fjármálaeftirlitið]^1) ekki með umsókn
   skal það stutt rökum og tilkynnt umsækjanda skriflega.
        Sé til umfjöllunar umsókn dótturfélags sem beint eða óbeint er í eigu
   aðila með aðsetur utan hins Evrópska efnahagssvæðis getur
   [Fjármálaeftirlitið]^1) tekið sér lengri frest en tiltekinn er í 1. mgr.
   áður en umsögn er veitt.

   ^1)[18]L. 84/1998, 5. gr., sem öðlast gildi 1. janúar 1999.^2)[19]L.
   63/1997, 8. gr.

                                    26. gr.
        Uppfylli félagið skilyrði um gjaldþol og lágmarksfjárhæðir, sbr. III.
   kafla, og mæli [Fjármálaeftirlitið]^1) að öðru leyti með umsókninni, svo
   og staðfesti samþykktir félagsins, veitir ráðherra starfsleyfi og að því
   búnu má skrá félagið í vátryggingafélagaskrá.
        Í starfsleyfi skulu koma fram upplýsingar um þá vátryggingastarfsemi
   sem félagið má reka. Veita má starfsleyfi fyrir einstaka greinaflokka
   vátrygginga skv. 22. eða 23. gr. eða einstakar vátryggingagreinar innan
   þeirra, eða fyrir greinaflokka sameiginlega skv. 2. mgr. 22. gr.
   Starfsleyfi veitt í tilteknum greinaflokki gildir einnig fyrir
   hliðargreinar í öðrum flokki ef skilyrði skv. 3. mgr. 22. gr. eru
   uppfyllt. Ráðherra ákveður að öðru leyti hvað koma skal fram í
   starfsleyfi.

   ^1)[20]L. 84/1998, 5. gr., sem öðlast gildi 1. janúar 1999.

                                    27. gr.
        Vátryggingafélag, sem fengið hefur starfsleyfi hér á landi og hyggst
   taka upp nýjan greinaflokk vátrygginga eða vátryggingagrein eða hyggst
   breyta starfsemi sinni í verulegum atriðum, skal sækja um leyfi til
   [Fjármálaeftirlitsins]^1) fyrir hinni nýju starfsemi og senda gögn eins og
   við á skv. 20.24. gr. og nauðsynleg eru til að það geti metið umsóknina.
        Uppfylli félagið skilyrði um gjaldþol og lágmarksfjárhæðir að teknu
   tilliti til hinnar nýju starfsemi og sé að öðru leyti fallist á umsóknina
   veitir [Fjármálaeftirlitið]^1) leyfi fyrir nýju starfseminni.
        Breytingar á samþykktum vátryggingafélags ber að senda
   [Fjármálaeftirlitinu]^1) innan viku frá samþykkt þeirra. Geri
   [Fjármálaeftirlitið]^1) ekki athugasemd við þær breytingar ber félaginu
   innan tveggja mánaða að senda eftirlitinu dagsett eintak af samþykktunum í
   heild með þeim breytingum sem samþykktar hafa verið.

   ^1)[21]L. 84/1998, 5. gr., sem öðlast gildi 1. janúar 1999.

                             Vátryggingafélagaskrá.
                                    28. gr.
        Halda skal vátryggingafélagaskrá um öll félög sem fengið hafa
   starfsleyfi hér á landi og skal hún vera í vörslu
   [Fjármálaeftirlitsins].^1) Einnig skal skrá útibú sem hér hafa starfsleyfi
   og þá sem veita hér þjónustu án starfsstöðvar. Almenningi skal heimill
   aðgangur að vátryggingafélagaskrá.
        Starfsleyfi og leyfi fyrir nýrri starfsemi skulu þegar í stað skráð í
   vátryggingafélagaskrá. Ákvörðun um að taka upp nýjar greinar vátrygginga
   eða að breyta starfsemi í verulegum atriðum öðlast ekki gildi fyrr en hún
   hefur verið skráð í vátryggingafélagaskrá.
        Í vátryggingafélagaskrá skal skrá eftirfarandi eftir því sem við
   getur átt:

   1.
           Dagsetningu stofnsamnings, stofnfundargerðar og samþykkta.
   2.
           Heiti, félagsform og starfssvæði, lögheimili og varnarþing.
   3.
           Starfssvið og tilgang.
   4.
           Dagsetningu starfsleyfis og skrá yfir þá greinaflokka vátrygginga
           og vátryggingagreinar sem félag hefur leyfi til að reka og um
           hliðarstarfsemi, sbr. 11. gr.
   5.
           Skráð og innborgað hlutafé og stofnfé og eigið hlutafé. Nöfn
           þeirra sem eiga virkan eignarhlut í félaginu og hve mikill hann
           er.
   6.
           Stjórn og varastjórn, endurskoðendur og tryggingastærðfræðinga.
   7.
           Nöfn þeirra er skuldbinda mega félag.
   8.
           Heiti og heimilisfang starfsstöðvar erlends vátryggingafélags,
           sbr. 6. gr., sem hér hefur útibú eða veitir þjónustu og nafn og
           aðsetur fulltrúa þess hér á landi sem skuldbindur félagið og kemur
           fram fyrir þess hönd, svo og, þegar við á, þann sem hefur með
           höndum tjónsuppgjör í ábyrgðartryggingum ökutækja.
   9.
           Dagsetningu yfirfærslu/yfirtöku vátryggingastofna ásamt skrá yfir
           vátryggingagreinar sem yfirfærðar/yfirteknar eru.
   10.
           Dagsetningu skipunar skilastjórnar og hverjir skipa skilastjórn,
           dagsetningu afturköllunar starfsleyfis, slita félags og þegar
           félag er máð úr vátryggingafélagaskrá.

        Allar breytingar varðandi atriði sem tilkynna skal til
   vátryggingafélagaskrár skulu, eins fljótt og auðið er og eigi síðar en
   innan eins mánaðar, tilkynntar til skrárinnar ásamt gögnum er sanni
   samþykkt þeirra og lögmæti. Tilkynningar skulu berast á sérstökum
   eyðublöðum er [Fjármálaeftirlitið]^1) lætur í té.
        Ef tilkynningar til vátryggingafélagaskrár fullnægja ekki fyrirmælum
   laga eða samþykkta félags, eða ákvarðanir eru ekki teknar á þann hátt sem
   fyrir er mælt í lögum eða samþykktum félags, skal synja um skráningu.
   Tilkynna skal skriflega um synjun og um ástæður hennar.
        Birta skal árlega í Lögbirtingablaði skrá um þau félög sem skráð eru
   í vátryggingafélagaskrá og fengið hafa starfsleyfi hér á landi til að reka
   vátryggingastarfsemi, svo og um útibú og vátryggingafélög aðildarríkja sem
   hér veita þjónustu. Birta skal tilkynningu um skráningu nýs félags eða
   útibús í vátryggingafélagaskrá, um yfirfærslu og yfirtöku
   vátryggingastofna og tilkynningu um að vátryggingafélag hafi verið máð úr
   vátryggingafélagaskrá og ástæður þess.

   ^1)[22]L. 84/1998, 5. gr., sem öðlast gildi 1. janúar 1999.

                                  III. kafli.
              Fjárhagsgrundvöllur. Vátryggingaskuld. Eignaraðild.
                         Gjaldþol og lágmarksgjaldþol.
                                    29. gr.
        Gjaldþol vátryggingafélags er heildareign þess að frádregnum
   nauðsynlegum afskriftum og niðurfærslum, óefnislegum eignum, svo og hvers
   konar fyrirsjáanlegum skuldum og skuldbindingum, þar með talin
   vátryggingaskuld. Til gjaldþols teljast eignir samsvarandi eftirtöldum
   efnahagsliðum:

   1.
           Innborgað hlutafé eða stofnfé.
   2.
           Helmingur óinnborgaðs hlutafjár eða stofnfjár enda nemi innborgað
           fé minnst 25% heildarfjárins.
   3.
           Varasjóðir sem ekki eru til að mæta skuldbindingum félagsins.
   4.
           Óráðstafaður hagnaður að frádregnu ójöfnuðu tapi.
   5.
           Framlög eigenda gagnkvæmra vátryggingafélaga samkvæmt nánar
           skilgreindum reglum.
   6.
           Duldir sjóðir vegna ofmats eða vanmats efnahagsliða að beiðni
           félagsins, enda rökstyðji það tilvist þeirra og að þeir séu af
           varanlegum toga.
   7.
           Forgangshlutafé og víkjandi lán samkvæmt nánar skilgreindum
           reglum.
   8.
           Skuldabréf án tiltekins lánstíma og önnur bréf samkvæmt nánar
           skilgreindum reglum.

        Nánari ákvæði um þær eignir sem telja má til gjaldþols
   vátryggingafélags skulu sett með reglugerð.

                                    30. gr.
        Gjaldþol vátryggingafélags, sem rekur aðra starfsemi en
   líftryggingastarfsemi, skal á hverjum tíma nema minnst þeirri fjárhæð sem
   hærri er samkvæmt eftirfarandi útreikningi er nefnist lágmarksgjaldþol
   félagsins, sbr. þó 33. gr.:

   1.
           18% eða 16% bókfærðra iðgjalda félagsins samkvæmt
           rekstrarreikningi að frádregnum endurgreiðslum og niðurfellingum,
           en án frádráttar á hlut endurtryggjenda í iðgjöldum, er margfaldað
           með hlutfallinu milli bókfærðra eigin tjóna og bókfærðra tjóna í
           heild samkvæmt rekstrarreikningi. Sé síðastnefnda hlutfallið lægra
           en 0,50 skal margfalda með 0,50. Margfaldað er með 18% af
           iðgjöldum allt að 10 milljónum ecu en 16% af því sem umfram er.
           Með iðgjöldum skulu talin framlög eigenda í gagnkvæmum félögum
           samkvæmt nánari ákvæðum sem sett skulu með reglugerð.
   2.
           26% eða 23% meðaltjónsfjárhæðar félagsins á síðustu þremur
           reikningsárum samkvæmt rekstrarreikningi, án frádráttar á hlut
           endurtryggjenda í tjónum, er margfaldað með hlutfallinu milli
           bókfærðra eigin tjóna og bókfærðra tjóna í heild samkvæmt
           rekstrarreikningi. Sé síðastnefnda hlutfallið lægra en 0,50 skal
           margfalda með 0,50. Meðaltjónsfjárhæð fæst sem þriðjungur þess
           þegar lagt er saman, án frádráttar á hlut endurtryggjenda,
           [tjónaskuld]^1) í lok síðasta reikningsárs og bókfærð tjón þriggja
           síðustu reikningsára en [tjónaskuld]^1) í upphafi þriggja ára
           tímabilsins [dregin]^1) frá. Margfaldað er með 26% af
           meðaltjónsfjárhæð allt að 7 milljónum ecu en 23% af því sem umfram
           er.

        Miða skal við meðaltal sjö síðustu reikningsára í stað þriggja þegar
   fundið er meðaltal skv. 2. tölul. reki félagið aðallega starfsemi í
   óveðurs-, hagl- eða frostskaðatryggingum eða í greiðsluvátryggingum.
        Víkja má frá framangreindum reglum til lækkunar þegar
   sjúkratryggingar eru reknar samkvæmt tæknilegum reiknigrundvelli í
   vátryggingafélagi sem ekki rekur líftryggingar og skulu ákvæði um það sett
   með reglugerð.
        [Fjármálaeftirlitið]^1) getur sett reglur um hvernig taka skuli
   tillit til verðlagsbreytinga við útreikning gjaldþols.

   ^1)[23]L. 84/1998, 5. gr., sem öðlast gildi 1. janúar 1999.

                                    31. gr.
        Gjaldþol vátryggingafélags sem rekur líftryggingastarfsemi skal á
   hverjum tíma nema minnst samanlögðum fjárhæðum samkvæmt eftirfarandi
   útreikningi er nefnist lágmarksgjaldþol félagsins, sbr. þó 33. gr.:

   1.
           4% af líftryggingaskuldinni í frumtryggingum samkvæmt
           reiknigrundvelli án frádráttar á hlut endurtryggjenda, en að
           viðbættri líftryggingaskuld vegna móttekinna lífendurtrygginga, er
           margfaldað með hlutfallinu milli líftryggingaskuldar að frádregnum
           hlut endurtryggjenda og heildarlíftryggingaskuldar eins og
           hlutfallið var á næstliðnu reikningsári, en hlutfall þetta má þó
           aldrei vera lægra en 0,85.
   2.
           0,3% af samanlögðum líftryggingafjárhæðum vegna dánaráhættu án
           frádráttar á hlut endurtryggjenda er margfaldað með hlutfallinu
           milli samanlagðra líftryggingafjárhæða að frádregnum hlut
           endurtryggjenda og heildarlíftryggingafjárhæða eins og hlutfallið
           var á næstliðnu reikningsári, en hlutfall þetta má þó aldrei vera
           lægra en 0,50.

        Sé um að ræða tímabundnar dánaráhættulíftryggingar með gildistíma í
   þrjú ár eða skemur skal stuðullinn í 2. tölul. vera 0,1% í stað 0,3% og
   0,15% sé gildistími lengur en þrjú ár en mest fimm ár.
        Í sjúkratryggingum án uppsagnarréttar félags skal lágmark gjaldþols
   reiknað skv. 1. tölul. 1. mgr. Lágmark gjaldþols vegna viðbótartrygginga
   við líftryggingar vegna starfsorkumissis, andláts vegna slyss eða sjúkdóms
   eða vegna varanlegrar örorku skal reiknað skv. 1. tölul. 1. mgr. 30. gr.
        Setja skal nánari reglur um lágmark gjaldþols með reglugerð þegar
   líftryggingar eru tengdar fjárfestingaráhættu.

                                    32. gr.
        Uppfylli vátryggingafélag, sem fengið hefur starfsleyfi hér á landi,
   ekki lágmarkskröfur um gjaldþol samkvæmt ársuppgjöri eða á öðrum tíma skal
   félagið þegar í stað gera áætlun um hvenær og á hvern hátt markinu verði
   náð og skal áætlunin lögð fyrir [Fjármálaeftirlitið]^1) sem ákveður hvort
   þær ráðstafanir sem gera á teljist fullnægjandi.
        Sé gjaldþol vátryggingafélags minna en þriðjungur lágmarksgjaldþols
   eða minna en sú lágmarksfjárhæð sem tilgreind er í 33. gr. fyrir þá
   starfsemi sem félagið rekur, hvort sem hærra er, skal áætlun skv. 1. mgr.
   miða að því að rétta við fjárhag félagsins á skömmum tíma og skal
   [Fjármálaeftirlitið]^1) setja félaginu frest í því efni, sbr. XI. kafla.

   ^1)[24]L. 84/1998, 5. gr., sem öðlast gildi 1. janúar 1999.

                                    33. gr.
        [Lágmarksgjaldþol mælt í ecu skal þrátt fyrir ákvæði 30. og 31. gr.
   aldrei vera lægra en hér segir:

   1.     Í líftryggingafélagi, sbr. 23. gr.             800.000
   2.     Í félagi sem rekur ábyrgðartryggingar,
          sbr. 10.13. tölul. 1. mgr. 22. gr., eða
          greiðslu- og efndavátryggingar, sbr. 14.
          og 15. tölul. 1. mgr. 22. gr., sjá þó 6.
          tölul. þessarar greinar                        400.000
   3.     Í félagi sem rekur skaðatryggingar, sbr.
          3.8., 16. eða 18. tölul. 1. mgr. 22. gr.      300.000
   4.     Í félagi sem rekur slysa- og sjúkratrygg-
          ingar, sbr. 1. og 2. tölul. 1. mgr. 22. gr.    300.000
   5.     Í félagi sem rekur réttaraðstoðarvátrygg-
          ingar, sbr. 17. tölul. 1. mgr. 22. gr. eða
          aðrar eignatryggingar, sbr. 9. tölul. 1.
          mgr. 22. gr.                                   200.000
   6.     Í félagi sem rekur greiðsluvátryggingar,
          sbr. 14. tölul. 22. gr., og ársiðgjöld nema
          að lágmarki 2.500.000 ecu eða 4%
          heildariðgjalda                                1.400.000    ]^1)

        Reki vátryggingafélag fleiri en eina grein vátrygginga skal miða við
   þá fjárhæð sem hæst er.
        [Fjármálaeftirlitið]^2) getur heimilað að lágmarksfjárhæðir skv. 1.
   mgr. séu lægri í gagnkvæmu vátryggingafélagi en í vátryggingahlutafélagi
   að teknu tilliti til ábyrgðar vátryggingataka samkvæmt samþykktum
   félagsins, sbr. 42. gr. Lágmarksfjárhæðir mega þó aldrei vera lægri en
   þrír fjórðu hlutar þess sem krafist er í vátryggingahlutafélagi.
        Við stofnun vátryggingafélags og meðan félagið starfar á grundvelli
   framlagðrar áætlunar um starfsemina, sbr. 24. gr., skal tilskilið
   lágmarksgjaldþol ákveðið á grundvelli þeirrar áætlunar og endurskoðunar
   hennar ef forsendur áætlunarinnar breytast.

   ^1)[25]L. 63/1997, 9. gr.^2)[26]L. 84/1998, 5. gr., sem öðlast gildi 1.
   janúar 1999.

                               Vátryggingaskuld.
                                    34. gr.
        Vátryggingaskuldin skal metin þannig að hún samsvari óuppgerðum
   heildarskuldbindingum vátryggingafélags vegna gerðra vátryggingasamninga.
   Í reglugerð um ársreikning og samstæðureikningsskil vátryggingafélaga
   skulu sett nánari ákvæði um mat vátryggingaskuldarinnar.
        Vátryggingafélag skal, auk þess að uppfylla á hverjum tíma
   gjaldþolsskilyrði samkvæmt lögum þessum, sjá til þess að á hverjum tíma
   séu fyrir hendi eignir, sérstaklega tilgreindar til jöfnunar
   vátryggingaskuldinni. Eignirnar skulu valdar með tilliti til öryggis,
   ávöxtunar og markaðsaðstæðna og skal félagið tryggja fjölbreytni og
   dreifingu eignanna. Skal í hverju tilviki fyrir sig meta þá áhættu sem
   felst í þeim eignum sem ætlað er að mæta vátryggingaskuldinni og
   sérstaklega með tilliti til dreifingar þannig að vægi einstakra tegunda og
   eignaliða verði takmarkað. Taka skal tillit til þeirrar áhættu sem felst í
   fjárfestingu af tiltekinni tegund og takmarka fjárhæðir til jöfnunar
   vátryggingaskuldinni í samræmi við það.
        Setja skal nánari ákvæði í reglugerð^1) um þær tegundir eigna sem
   telja má til jöfnunar vátryggingaskuld félags, samsetningu þeirra og vægi.

   ^1)Rg. 646/1995, sbr. 581/1997.

                                    35. gr.
        Eignir til jöfnunar vátryggingaskuld vegna vátryggingaáhættu sem er í
   aðildarríki skulu ávaxtaðar í aðildarríki nema [Fjármálaeftirlitið]^1)
   veiti undanþágu frá því skilyrði sérstaklega.
        Velja skal eignir til jöfnunar vátryggingaskuldinni með tilliti til
   gengisáhættu þannig að dregið sé úr vægi hennar svo sem kostur er.
   Vátryggingafélagi er heimilt að ávaxta eignir á móti allt að 20%
   vátryggingaskuldbindinga, sem eru í tilteknum gjaldmiðli, í öðrum
   gjaldmiðli.
        Vátryggingafélagi skal frjálst að ávaxta eignir sem ekki er þörf til
   jöfnunar vátryggingaskuldinni að teknu tilliti til varfærnissjónarmiða og
   að uppfylltum skilyrðum um fullnægjandi gjaldþol félagsins.

   ^1)[27]L. 84/1998, 5. gr., sem öðlast gildi 1. janúar 1999.

                                    36. gr.
        Stjórn vátryggingafélags, sem fengið hefur starfsleyfi hér á landi,
   skal sjá til þess að félagið hafi yfir að ráða nægilegri sérþekkingu til
   þess að meta og reikna út vátryggingaskuld félagsins og til að sjá um
   tryggingatæknilega útreikninga og athuganir fyrir félagið.
   [Fjármálaeftirlitið]^1) getur gert kröfu um að aðili með sérfræðikunnáttu
   á því sviði verði ráðinn að vátryggingafélagi telji það slíka þekkingu
   ekki í nægilegum mæli fyrir hendi hjá félaginu.

   ^1)[28]L. 84/1998, 5. gr., sem öðlast gildi 1. janúar 1999.

                                    37. gr.
        Líftryggingafélag skal tryggja sér þjónustu tryggingastærðfræðings,
   eða sérfræðings með sambærilega þekkingu, sem hefur á hendi nauðsynlega
   tryggingatæknilega útreikninga og athuganir fyrir félagið. Sá einn má taka
   að sér slíkt starf fyrir líftryggingafélag sem hlotið hefur viðurkenningu
   [Fjármálaeftirlitsins].^1)
        Tryggingastærðfræðingur líftryggingafélags skal reikna út
   vátryggingaskuld (líftryggingaskuld) félagsins. Hann skal fylgjast með því
   að farið sé eftir reiknigrundvelli iðgjalda, iðgjaldasjóðs og
   ágóðaúthlutunar og að fylgt sé settum reglum um ákvörðun endurkaupsverðs
   og fjárhæða gjaldfrjálsra líftrygginga. Sama gildir um sjúkra- og
   heilsutryggingar sem reknar eru samkvæmt tæknilegum grundvelli.
        Tryggingastærðfræðingur líftryggingafélags getur krafist allra gagna
   og upplýsinga af félaginu til að hann geti innt starf sitt af hendi. Hann
   getur krafist þess að stjórnin sé kölluð saman og hefur að jafnaði rétt
   til þess að vera viðstaddur og tjá sig á fundum stjórnarinnar. Sé hann
   ekki sammála ákvörðun stjórnar hefur hann rétt til að láta skrá álit sitt
   í gerðabók félagsins.
        Komist tryggingastærðfræðingur að því í starfi sínu að
   líftryggingafélag, sem hann starfar fyrir, fari ekki eftir settum reglum
   varðandi framangreind atriði skal hann tafarlaust tilkynna það
   [Fjármálaeftirlitinu].^1) [Fjármálaeftirlitið]^1) getur krafið
   tryggingastærðfræðing líftryggingafélags um þær upplýsingar sem
   nauðsynlegar eru vegna eftirlits með iðgjaldagrundvelli, líftryggingaskuld
   og fjárhagsstöðu líftryggingafélags.

   ^1)[29]L. 84/1998, 5. gr., sem öðlast gildi 1. janúar 1999.

                                    38. gr.
        Vátryggingafélag skal halda skrá yfir þær eignir sem eru til jöfnunar
   vátryggingaskuld eða líftryggingaskuld á hverjum tíma og sjá til þess að
   nýjar eignir verði skráðar á reikningsárinu þegar breytingar eiga sér
   stað. Afrit skrárinnar, staðfest af löggiltum endurskoðanda og þegar við á
   tryggingastærðfræðingi, skal sent [Fjármálaeftirlitinu]^1) með
   ársreikningi og á öðrum tíma ef [Fjármálaeftirlitið]^1) telur ástæðu til.

   ^1)[30]L. 84/1998, 5. gr., sem öðlast gildi 1. janúar 1999.

                                  Eignaraðild.
                                    39. gr.
        Hver sá einstaklingur eða lögaðili, þar með talin félagasamstæða, sem
   beint eða óbeint hyggst eignast virkan eignarhlut í vátryggingafélagi skal
   tilkynna [Fjármálaeftirlitinu]^1) um það fyrir fram og hve mikinn
   eignarhlut hann hyggst eignast. Einnig skal hlutaðeigandi tilkynna með
   sama hætti ef hann hyggst, beint eða óbeint, auka við hlutafjáreign sína
   það mikið að hlutur hans í félaginu eða samsvarandi réttur til meðferðar
   atkvæða nemi minnst 20%, 33%, 50% eða að vátryggingafélagið verði
   dótturfélag hans.
        [Fjármálaeftirlitið]^1) getur synjað hluthafa um að eignast hlut eða
   um rétt til meðferðar atkvæða skv. 1. mgr. telji það viðkomandi ekki hæfan
   til þess með tilliti til að tryggja heilbrigðan og traustan rekstur
   félagsins. Rökstudd synjun skal hafa borist hlutaðeigandi innan þriggja
   mánaða frá þeim degi er tilkynning skv. 1. mgr. barst.
        Sé um að ræða aukningu á eignarhlut skv. 1. mgr. getur
   [Fjármálaeftirlitið]^1) kveðið á um hvenær aukningin skuli í síðasta lagi
   eiga sér stað, enda hafi henni ekki verið hafnað.
        Hyggist hluthafi, sem á virkan eignarhlut í vátryggingafélagi, draga
   úr hlutafjáreign sinni þannig að hún verði minni en þau mörk sem tilgreind
   eru í 1. mgr. skal hann tilkynna það [Fjármálaeftirlitinu]^1) fyrir fram
   og hver eignarhlutur hans muni verða.
        Jafnskjótt og vátryggingafélag fær vitneskju um kaup eða
   eigendaskipti hlutabréfa í félagi sem hafa í för með sér að hlutafjáreign
   fer yfir eða undir þau mörk sem tilgreind eru í 1. og 4. mgr. skal það
   tilkynnt [Fjármálaeftirlitinu].^1)
        Vátryggingafélag skal árlega með ársreikningi senda
   [Fjármálaeftirlitinu]^1) skrá yfir þá hluthafa sem eiga virkan eignarhlut
   í félaginu og um hlutafjáreign hvers þeirra.
        [Ákvæði þessarar greinar gilda um náin tengsl eftir því sem við getur
   átt. Ekki má mynda náin tengsl nema sýnt sé að þau hindri ekki eftirlit
   með starfsemi félagsins.]^2)

   ^1)[31]L. 84/1998, 5. gr., sem öðlast gildi 1. janúar 1999.^2)[32]L.
   63/1997, 10. gr.

                                    40. gr.
        Fari aðili, sem á virkan eignarhlut í vátryggingafélagi, þannig með
   hlut sinn að líklegt sé að það muni skaða heilbrigðan og traustan rekstur
   félagsins getur [Fjármálaeftirlitið]^1) ákveðið að atkvæðisréttur fylgi
   ekki eignarhlut þessa hluthafa eða gert kröfu um að vátryggingafélagið eða
   hlutaðeigandi aðili geri viðeigandi ráðstafanir.
        [Fjármálaeftirlitið]^1) getur gert sams konar ráðstafanir gagnvart
   aðilum sem ekki rækja þá skyldu að tilkynna fyrir fram um fyrirhugaða
   öflun virks eignarhlutar eða um breytingar á virkum eignarhlut, sbr. 39.
   gr. Atkvæðisréttur, sem felldur hefur verið niður, kemst á aftur samþykki
   [Fjármálaeftirlitið]^1) öflun hins virka eignarhlutar.
        Hafi [Fjármálaeftirlitið]^1) ákveðið að hlutum skv. 1. mgr. fylgi
   ekki atkvæðisréttur skulu þeir hlutir ekki teknir með við útreikning á því
   hve miklum hluta atkvæða mælt hafi verið fyrir á hluthafafundum.
        [Telji [Fjármálaeftirlitið]^1) að náin tengsl hindri eftirlit með
   starfsemi vátryggingafélags skal það fara fram á að tengslin verði strax
   rofin, nema það telji aðrar ráðstafanir fullnægjandi.]^2)

   ^1)[33]L. 84/1998, 5. gr., sem öðlast gildi 1. janúar 1999.^2)[34]L.
   63/1997, 11. gr.

                                    41. gr.
        Vátryggingahlutafélag má sjálft aldrei eiga meira en 10%
   hlutafjárins. Atkvæðisréttur fylgir ekki hlutabréfum sem
   vátryggingahlutafélag á sjálft.
        Gagnkvæmt vátryggingafélag má ekki afla eigin stofnfjárhluta til
   eignar eða að veði gegn greiðslu. Dótturfélag slíks félags má ekki afla
   stofnfjárhluta í móðurfélaginu til eignar eða að veði gegn greiðslu.
        Megi greiða nýja hluti með skuldajöfnuði eða á annan hátt en með
   reiðufé við hækkun hlutafjár eða stofnfjár skulu reglur þar að lútandi
   koma fram í ákvörðun félagsfundar um hækkunina og gildir ákvæði 16. gr.
   eftir því sem við getur átt. Ákvörðun um að innborgun nýrra hluta geti
   farið fram með skuldajöfnuði skal hljóta samþykki
   [Fjármálaeftirlitsins].^1)
        Allar ákvarðanir um lækkun hlutafjár eða stofnfjár í
   vátryggingafélagi skulu háðar samþykki [Fjármálaeftirlitsins].^1) Stofnfé
   gagnkvæms vátryggingafélags má ekki lækka eða endurgreiða nema samþykki
   eftirlitsins liggi fyrir.
        Í gagnkvæmum vátryggingafélögum og félögum sem starfa samkvæmt
   sérlögum skal halda bók um stofnfjárhluti. Stofnfjárhlutirnir skulu
   skráðir í bókina með upplýsingum um nafn og heimilisfang ábyrgðarmanns.
   Stofnfjárhluturinn skal hafa áritun félagsins um skrásetninguna.

   ^1)[35]L. 84/1998, 5. gr., sem öðlast gildi 1. janúar 1999.

                                    42. gr.
        Hver sá sem vátryggir hjá gagnkvæmu vátryggingafélagi er sameigandi
   þess. Settar skulu reglur um ábyrgð vátryggingataka á skuldbindingum
   félagsins í samþykktum þess.
        Undanþiggja má vátryggingafélag sem endurtryggir hjá gagnkvæmu félagi
   slíkri ábyrgð samkvæmt heimild í samþykktum félagsins.
   Endurtryggingaiðgjöld, sem undanþegin eru, mega ekki nema meira en 10% af
   heildariðgjöldum félagsins án samþykkis [Fjármálaeftirlitsins].^1)
        Ábyrgð vátryggingataka skal miða við almanaksár og fellur hún niður
   miðað við hver áramót ef eigi er krafa gerð á hendur vátryggingataka innan
   tveggja ára frá lokum þess almanaksárs er vátrygging féll úr gildi.
        Einungis skiptastjóri þrotabús eða skilastjórn gagnkvæms
   vátryggingafélags getur krafið vátryggingataka um greiðslu samkvæmt
   ábyrgðarskuldbindingum þeirra en ekki einstakir kröfuhafar félagsins.
   [Fjármálaeftirlitið]^1) getur þó heimilað stjórn gagnkvæms
   vátryggingafélags að krefja vátryggingataka um slíka greiðslu, enda sé
   slíks þörf til þess að félagið geti staðið við skuldbindingar sínar. Slíka
   heimild má þó einungis veita til eins árs í senn.
        Á hverju vátryggingaskírteini, sem gagnkvæmt vátryggingafélag gefur
   út, skal koma skýrt fram hvernig ábyrgð vátryggingataka er háttað.

   ^1)[36]L. 84/1998, 5. gr., sem öðlast gildi 1. janúar 1999.

                                   IV. kafli.
                     Stjórn. Endurskoðun og reikningsskil.
                                    Stjórn.
                                    43. gr.
        Stjórn vátryggingafélags, sem fengið hefur starfsleyfi hér á landi,
   skal kjörin á aðalfundi samkvæmt ákvæðum samþykkta félagsins og skal
   skipuð þremur mönnum hið fæsta. Stjórnin hefur almennt eftirlit með því að
   starfsemi félagsins fari að lögum og samþykktum, þar á meðal eftirlit með
   bókhaldi og ráðstöfun fjármuna félagsins.
        [Stjórnarmenn og framkvæmdastjórar skulu vera búsettir hér á landi,
   vera lögráða, hafa óflekkað mannorð og mega ekki á síðustu fimm árum hafa
   verið úrskurðaðir gjaldþrota eða í tengslum við atvinnurekstur hlotið dóm
   fyrir refsiverðan verknað samkvæmt almennum hegningarlögum eða lögum um
   hlutafélög, einkahlutafélög, bókhald, ársreikninga, gjaldþrot eða opinber
   gjöld, svo og löggjöf um vátryggingastarfsemi. Ríkisborgarar þeirra ríkja
   sem eru aðilar að samningnum um Evrópska efnahagssvæðið eru undanþegnir
   búsetuskilyrðum enda séu viðkomandi ríkisborgarar búsettir í aðildarríki.
   Ráðherra er heimilt að veita undanþágu frá búsetuskilyrðum. Menntun,
   starfsreynsla og starfsferill framkvæmdastjóra skal vera með þeim hætti að
   tryggt sé talið að hann geti gegnt stöðu sinni á viðhlítandi hátt.]^1)
        Stjórnin boðar til aðalfunda. Sé ekki boðað til aðalfundar sem halda
   skal í samræmi við lög, samþykktir eða ákvörðun aðalfundar boðar
   [Fjármálaeftirlitið]^2) til hans að kröfu stjórnarmanns, framkvæmdastjóra,
   endurskoðanda eða aðila sem atkvæðisbær er á aðalfundi.
   [Fjármálaeftirlitið]^2) tilnefnir fundarstjóra og skal stjórnin afhenda
   honum skrá yfir þá sem atkvæðisbærir eru, gerðabók aðalfunda og
   endurskoðunarbók. Félagið greiðir kostnað við aðalfundinn.
        Fái stjórnarmenn eða framkvæmdastjórar þóknun eða aðrar tekjur af
   vátryggingum, sem félagið yfirtekur eða lætur af hendi, vegna þátttöku í
   umboðs- eða miðlunarstarfsemi eða vegna fjárhagslegra hagsmuna í slíkri
   starfsemi skal [Fjármálaeftirlitinu]^2) send tilkynning þar að lútandi.
        Stjórn móðurfélags ber að tilkynna [Fjármálaeftirlitinu]^2) þegar
   mynduð er félagasamstæða og vátryggingafélag öðlast yfirráð í öðru félagi.
   [Einnig skal tilkynna verulegar breytingar á skipulagi samstæðu þegar þær
   ganga í gildi.]^1)
        Stjórn og framkvæmdastjóri skulu án tafar gera
   [Fjármálaeftirlitinu]^2) viðvart hafi þeir vitneskju um málefni sem hafa
   úrslitaþýðingu fyrir áframhaldandi starfsemi félagsins.

   ^1)[37]L. 63/1997, 12. gr.^2)[38]L. 84/1998, 5. gr., sem öðlast gildi 1.
   janúar 1999.

                                    44. gr.
        Ársreikning skal semja fyrir hvert reikningsár. Ársreikningur skal
   hafa að geyma rekstrarreikning, efnahagsreikning, skýringar og upplýsingar
   um liði utan efnahagsreiknings. Einnig skal semja skýrslu stjórnar sem
   ásamt ársreikningi myndar eina heild. Reikningsár vátryggingafélags er
   almanaksárið. Ársreikningur skal gefa glögga mynd af fjárhagsstöðu og
   rekstrarafkomu vátryggingafélags og skal gerður í samræmi við lög, reglur
   og góða reikningsskilavenju.
        Ársreikningur og skýrsla stjórnar skulu undirrituð af stjórn og
   framkvæmdastjóra. Hafi stjórnarmaður eða framkvæmdastjóri mótbárur fram að
   færa skal viðkomandi undirrita með fyrirvara og gera grein fyrir því í
   skýrslu stjórnar hvað felst í fyrirvaranum.
        Ársreikningur ásamt skýrslu stjórnar skal liggja frammi til
   afhendingar á afgreiðslustað vátryggingafélags eftir samþykkt hans á
   aðalfundi.
        Ef ársreikningur vátryggingafélags er ekki í samræmi við lög og
   reglugerðir eða samþykktir félagsins getur [Fjármálaeftirlitið]^1) krafist
   breytinga á reikningnum og að hann verði tekinn á ný til umfjöllunar á
   félagsfundi og skal félaginu þá settur hæfilegur frestur.
   [Fjármálaeftirlitið]^1) skal birta meginniðurstöður ársreiknings í
   Lögbirtingablaði.
        Ráðherra setur nánari ákvæði um form og innihald ársreiknings og um
   samstæðureikningsskil með reglugerð.^2)

   ^1)[39]L. 84/1998, 5. gr., sem öðlast gildi 1. janúar 1999.^2)Rg.
   612/1996, 613/1996 og 677/1996.

                         Endurskoðun og reikningsskil.
                                    45. gr.
        Ársreikningur vátryggingafélags skal endurskoðaður af löggiltum
   endurskoðanda. Aðalfundur kýs endurskoðendur í samræmi við samþykktir
   félags. Sé vátryggingafélagið hluti félagasamstæðu skal löggiltur
   endurskoðandi vera sameiginlegur fyrir samstæðuna í heild. Ef um er að
   ræða félag af því tagi sem getið er í 2. mgr. 11. gr. getur
   [Fjármálaeftirlitið]^1) gert kröfu um að a.m.k. einn löggiltur
   endurskoðandi sé sameiginlegur fyrir öll félögin.
        Endurskoðandi má ekki eiga sæti í stjórn, vera starfsmaður
   vátryggingafélags eða starfa í þágu þess að öðru en endurskoðun. Hann má
   ekki vera skuldugur félaginu, hvorki sem skuldari né ábyrgðarmaður, og
   sama gildir um maka hans.
        Endurskoðendur félags eiga rétt á að sitja stjórnar- og félagsfundi í
   vátryggingafélagi og er skylt að mæta á aðalfundi æski stjórn eða
   atkvæðisbær maður þess.

   ^1)[40]L. 84/1998, 5. gr., sem öðlast gildi 1. janúar 1999.

                                    46. gr.
        Endurskoðandi skal endurskoða ársreikning vátryggingafélags í samræmi
   við góða endurskoðunarvenju. Hann skal með endurskoðun sinni komast að
   rökstuddri niðurstöðu um áreiðanleika þeirra upplýsinga sem
   ársreikningurinn veitir og ganga úr skugga um að ársreikningurinn sé
   gerður í samræmi við lög, reglur, samþykktir og góða reikningsskilavenju.
   Endurskoðandi skal árita ársreikning, greina frá niðurstöðum
   endurskoðunarinnar og láta í ljósi álit sitt. Telji endurskoðandi að
   skýrsla stjórnar hafi ekki að geyma þær upplýsingar sem ber að veita eða
   sé ekki í samræmi við ársreikninginn skal hann vekja athygli á þeim
   atriðum í áritun sinni sem hann telur eðlilegt og rétt að komi fram.
        [Endurskoðendum vátryggingafélags er skylt að veita
   [Fjármálaeftirlitinu]^1) þær upplýsingar um framkvæmd og niðurstöður
   endurskoðunar er það óskar. Þeim er einnig skylt að gera
   [Fjármálaeftirlitinu]^1) tafarlaust viðvart fái þeir í starfi sínu fyrir
   félagið eða þá sem vátryggingafélagið er í nánum tengslum við vitneskju
   um:

   a.
           líkleg brot á þeirri löggjöf sem gildir um starfsemi félagsins,
   b.
           málefni sem kunna að hafa úrslitaþýðingu fyrir áframhaldandi
           starfsemi félagsins,
   c.
           athugasemdir eða fyrirvara í áritun á ársreikning.

        Upplýsingar, sem endurskoðandi veitir [Fjármálaeftirlitinu]^1)
   samkvæmt ákvæðum þessarar greinar, teljast ekki brot á lögbundinni eða
   samningsbundinni þagnarskyldu.]^2)
        Birti félag eða samstæða félaga ársreikning opinberlega skal form og
   orðalag vera í samræmi við hinn áritaða og endurskoðaða ársreikning og með
   áritun löggilts endurskoðanda. Ef ársreikningur er birtur opinberlega í
   styttri útgáfu skal auk upplýsinga um fyrirvara við undirritun, ef
   einhverjir eru, einnig koma fram að um stytta útgáfu sé að ræða.

   ^1)[41]L. 84/1998, 5. gr., sem öðlast gildi 1. janúar 1999.^2)[42]L.
   63/1997, 13. gr.

                                    47. gr.
        Vátryggingafélag sem fengið hefur starfsleyfi hér á landi skal innan
   10 daga frá undirritun og innan fjögurra mánaða frá lokum reikningsárs
   senda [Fjármálaeftirlitinu]^1) endurskoðaðan og undirritaðan ársreikning
   félagsins. [Fjármálaeftirlitið]^1) skal setja nánari reglur um þau gögn
   sem fylgja eiga ársreikningi um starfsemina og nauðsynleg eru til að unnt
   sé að framfylgja eftirliti í samræmi við lög þessi.

   ^1)[43]L. 84/1998, 5. gr., sem öðlast gildi 1. janúar 1999.

                                    48. gr.
        Reki vátryggingafélag, sem fengið hefur starfsleyfi hér á landi,
   útibú eða veiti þjónustu erlendis skal það láta [Fjármálaeftirlitinu]^1) í
   té upplýsingar um iðgjaldamagn, tjónakostnað og umboðslaun án frádráttar á
   hlut endurtryggjenda með skiptingu á einstök ríki og starfsemi þar sem
   útibú er rekið og þar sem þjónusta er veitt. Einnig skal skipting gerð
   eftir greinaflokkum samkvæmt nánari reglum sem [Fjármálaeftirlitið]^1)
   setur. Upplýsingar þessar um starfsemi í aðildarríkjum skulu sendar
   hlutaðeigandi eftirlitsstjórnvöldum gistiríkja óski þau þess sérstaklega.
        [Fjármálaeftirlitið]^1) skal afla hliðstæðra upplýsinga um starfsemi
   erlendra vátryggingafélaga aðildarríkja hérlendis frá
   eftirlitsstjórnvöldum hlutaðeigandi heimaríkja.

   ^1)[44]L. 84/1998, 5. gr., sem öðlast gildi 1. janúar 1999.

                                    49. gr.
        Einungis er heimilt að úthluta sem arði hagnaði samkvæmt samþykktum
   ársreikningi síðasta reikningsárs, yfirfærðum hagnaði frá fyrri árum og
   óbundnu fé eftir að dregið hefur verið frá tap sem ekki hefur verið
   jafnað, svo og það fé sem samkvæmt lögum og samþykktum skal lagt í
   sérstaka sjóði, enda sé ljóst að félagið uppfylli kröfur um tilskilið
   lágmarksgjaldþol, þess hafi verið gætt að leggja til hliðar nægilegt fé
   fyrir vátryggingaskuld félagsins, svo og að settum reglum um mat á eignum
   félagsins og fyrningu þeirra hafi verið fylgt.

                                   V. kafli.
                             Stjórnsýsla. Eftirlit.
                                  Stjórnsýsla.
                                    50. gr.
        Ráðherra vátryggingamála fer með yfirstjórn þeirra málefna sem falla
   undir lög þessi.
         ^1)

   ^1)[45]L. 84/1998, 5. gr., sem öðlast gildi 1. janúar 1999.

                                  51.52. gr.
         ^1)

   ^1)[46]L. 84/1998, 5. gr., sem öðlast gildi 1. janúar 1999.

                                   Eftirlit.
                                    53. gr.
        [Fjármálaeftirlitið hefur eftirlit með þeim er reka starfsemi sem háð
   er ákvæðum laga þessara og útibúum erlendra vátryggingafélaga sem fengið
   hafa starfsleyfi hér á landi. Um eftirlitið fer samkvæmt lögum þessum og
   lögum um opinbert eftirlit með fjármálastarfsemi.]^1)

   ^1)[47]L. 84/1998, 5. gr., sem öðlast gildi 1. janúar 1999.

                                    54. gr.
        [Fjármálaeftirlitið]^1) skal a.m.k. árlega kanna gjaldþol og
   greiðsluþol vátryggingafélaga á grundvelli ársreiknings fyrir næstliðið
   reikningsár og annarra gagna og upplýsinga um starfsemina sem nauðsynleg
   eru til að slík könnun geti farið fram. [Fjármálaeftirlitið]^1) leggur mat
   á það að lokinni könnun hvort skilyrði 29.33. gr., eftir því sem við á,
   séu uppfyllt. Hafi [Fjármálaeftirlitið]^1) athugasemdir fram að færa skal
   það tilkynnt félaginu að lokinni könnun. Sé nauðsynlegt að grípa til
   sérstakra ráðstafana vegna þessa eiga ákvæði XI. kafla við.
        [Fjármálaeftirlitið]^1) leggur árlega mat á vátryggingaskuld
   vátryggingafélaga, þar á meðal hvort tekið sé á fullnægjandi hátt tillit
   til óvissu í mati með nauðsynlegu álagi og að skilyrðum um það sem lagt er
   fram til jöfnunar vátryggingaskuldinni sé fullnægt, sbr. 34. og 35. gr.
   Vátryggingafélög skulu í gögnum til [Fjármálaeftirlitsins]^1) með
   ársreikningi gera grein fyrir því hvernig vátryggingaskuldin er ákveðin og
   hvaða eignir eru tilgreindar til að mæta henni. [Fjármálaeftirlitið]^1)
   getur sett almennar reglur um mat á vátryggingaskuldinni og hvaða gögn
   skuli fylgja í því sambandi auk ársreiknings.

   ^1)[48]L. 84/1998, 5. gr., sem öðlast gildi 1. janúar 1999.

                                    55. gr.
        [Fjármálaeftirlitið]^1) skal, eftir því sem kostur er, fylgjast með
   vátryggingaskilmálum sem í boði eru hér á landi og gæta þess að þeir séu í
   samræmi við lög sem hér gilda og góða viðskiptaháttu. Telji
   [Fjármálaeftirlitið]^1) að svo sé ekki skal það gera kröfu um að slíkum
   ákvæðum verði breytt eða þau verði afnumin. Skylt er að senda
   [Fjármálaeftirlitinu]^1) skilmála lögboðinna vátrygginga fyrir fram, svo
   og breytingar á þeim, og áður en þeir eru boðnir á vátryggingamarkaði.
        [Fjármálaeftirlitið]^1) skal einnig fylgjast með iðgjaldagrundvelli
   vátrygginga með það fyrir augum að iðgjöld, sem í boði eru hér á landi,
   séu sanngjörn í garð vátryggingataka og í samræmi við þá áhættu sem í
   vátryggingum felst og eðlilegan rekstrarkostnað. Telji
   [Fjármálaeftirlitið]^1) að svo sé ekki skal með rökstuddum hætti gerð
   athugasemd. Fullnægjandi gögn um reiknigrundvöll líftrygginga og
   heilsutrygginga, svo og breytingar á þeim, skulu lögð fyrir
   [Fjármálaeftirlitið]^1) fyrir fram og áður en þessir greinaflokkar eru
   boðnir á vátryggingamarkaði.
        [Fjármálaeftirlitið]^1) hefur eftirlit með viðskiptaháttum
   vátryggingafélaga sem fengið hafa starfsleyfi hér á landi, sölustarfsemi
   þeirra og tjónsuppgjöri. Einnig skal [Fjármálaeftirlitið]^1) hafa eftirlit
   með rekstrarfyrirkomulagi, bókhaldi og innra eftirliti vátryggingafélaga.
   [Fjármálaeftirlitið]^1) skal gera þær kannanir sem það telur nauðsynlegar
   í þessu efni hjá vátryggingafélögum. Það skal einnig að þessu leyti
   fylgjast með starfsemi vátryggingafélaga aðildarríkja sem á grundvelli
   starfsleyfis heimaríkis fá heimild til að bjóða vátryggingar hér á landi
   og koma á framfæri athugasemdum við hlutaðeigandi félag eða
   eftirlitsstjórnvöld heimaríkis ef með þarf til úrbóta vegna þess sem
   [Fjármálaeftirlitið]^1) telur að úrskeiðis hafi farið.
         ^1)
        [Fjármálaeftirlitið]^1) skal ávallt hafa heimild til könnunar á því
   hjá vátryggingafélögum sem hér reka vátryggingastarfsemi hvort
   vátryggingaskilmálar, iðgjaldagrundvöllur eða önnur atriði, er snerta
   starfsemi þeirra eða rekstur, samrýmist lögum og reglum er hér gilda og á
   rétt á hvers konar gögnum frá vátryggingafélögum þar að lútandi.

   ^1)[49]L. 84/1998, 5. gr., sem öðlast gildi 1. janúar 1999.

                                   VI. kafli.
            Upplýsingaskylda. Val á löggjöf um vátryggingasamninga.
                               Upplýsingaskylda.
                                    56. gr.
        Áður en gengið er frá vátryggingasamningi, og einstaklingur á í hlut,
   skal vátryggingafélag eða sá sem gerir samninginn fyrir hönd þess gefa
   vátryggingataka ítarlegar upplýsingar um efni þeirrar löggjafar sem
   samningsaðilar hyggjast semja um að gildi um samninginn. Einnig skal
   upplýsa um hvaða aðilar hafi með höndum þjónustu vegna kvörtunar- eða
   ágreiningsmála vegna vátryggingasamninga við vátryggingafélög án þess að
   skerða rétt hlutaðeigandi til að skjóta málum til dómstóla.
        Val á löggjöf um vátryggingasamning ásamt staðfestingu á að
   vátryggingataki hafi fengið ítarlegar upplýsingar um efni þeirrar
   löggjafar skal koma fram í samningnum sjálfum eða í fylgigögnum með honum.

                                    57. gr.
        Vátryggingataki skal ávallt upplýstur um heiti og aðsetur þess
   vátryggingafélags sem vátrygginguna býður og vátryggingaáhættuna ber áður
   en hann er skuldbundinn samkvæmt vátryggingasamningi. Upplýsingarnar skulu
   ávallt koma fram á bréfum og öðrum tilkynningum til vátryggingataka, svo
   og heiti og aðsetur aðalstöðva félagsins þegar um útibú er að ræða. Víkja
   má frá upplýsingaskyldunni skv. 2. málsl. þegar vátryggingaáhættan telst
   stóráhætta, sbr. 8. gr.
        Öll bindandi tilboð, vátryggingasamningar og ígildi þeirra skulu hafa
   að geyma upplýsingar um heiti og aðsetur þess félags sem ber
   vátryggingaáhættuna og aðalstöðvar þess. Þegar um ábyrgðartryggingu
   ökutækja er að ræða og veitt er þjónusta án starfsstöðvar skal nafn og
   heimilisfang þess fulltrúa félagsins sem annast tjónsuppgjör einnig koma
   fram.
        Vátryggingafélögum með aðalstöðvar í aðildarríki skal heimilt að
   auglýsa þjónustu sína hér á landi með sama hætti og félög sem hafa fengið
   starfsleyfi hér á landi enda sé fylgt lögum og reglum sem hér gilda um
   auglýsingar.

                                    58. gr.
        Vátryggingaskilmálar lögboðinna vátrygginga skulu látnir
   [Fjármálaeftirlitinu]^1) í té áður en þeir eru boðnir vátryggingatökum
   þegar vátryggingaáhættan er hér á landi, sbr. 8. gr., og sama gildir um
   tæknilegan grundvöll líf- og heilsutrygginga, sbr. 21. gr. Félög, sem fá
   starfsleyfi skv. 71. gr., skulu með sama hætti láta í té sýnishorn
   skilmála og iðgjaldagrundvallar annarra vátryggingagreina.
        Hver sá sem hefur með höndum sölu vátrygginga á vegum
   vátryggingafélaga skal framvísa skilríkjum við störf sín sem útgefin eru
   og undirrituð af því vátryggingafélagi eða félögum sem hann starfar fyrir.
   Vátryggingaumboðsmenn og vátryggingasölumenn skulu, svo sem unnt er áður
   en vátryggingasamningur er gerður, upplýsa hlutaðeigandi um iðgjöld og
   vátryggingaskilmála.
        Vátryggingafélög skulu sjá til þess að starfsemi aðila skv. 2. mgr.
   sé þannig að öflun vátrygginga fari fram með hag vátryggingataka og
   vátryggðra fyrir augum. Þau skulu einnig sjá til þess að tjónþolar fái
   fullnægjandi upplýsingar um bótarétt sinn og sundurliðun á því hvernig
   bætur til þeirra eru ákveðnar.

   ^1)[50]L. 84/1998, 5. gr., sem öðlast gildi 1. janúar 1999.

                                    59. gr.
        Vátryggingaskilmálar frumtrygginga, annarra en líftrygginga, sbr. 60.
   gr., sem boðnir eru vegna vátryggingaáhættu sem hér er og ekki er
   stóráhætta skv. 8. gr., skulu vera á íslensku eða öðru tungumáli sem
   vátryggingataki samþykkir og gerir honum kleift, áður en gengið er frá
   vátryggingasamningi, að tileinka sér þau ákvæði skilmálanna sem skipta
   máli um innihald þeirra, vátryggingavernd og þau kjör sem í boði eru.

                                    60. gr.
        Áður en vátryggingasamningur er gerður í greinaflokkum líftrygginga
   og öðrum sem leyfi er veitt fyrir skv. 23. gr. og á samningstímanum skal,
   þegar skuldbinding komst á hér á landi, sbr. 8. gr., vátryggingataki
   upplýstur skriflega á íslensku um eftirfarandi atriði:

   1.
           Heiti líftryggingafélagsins og félagsform.
   2.
           Heimilisfang aðalstöðva líftryggingafélagsins og, þegar við á,
           þess útibús sem samningurinn er gerður við.
   3.
           Allar tegundir bóta sem í samningnum felast og um rétt til
           breytinga á þeim á samningstímanum.
   4.
           Gildistíma líftryggingarinnar.
   5.
           Hvernig samningnum verði sagt upp.
   6.
           Hvernig iðgjöld skuli greidd, hve lengi og hvernig þeim verði
           breytt á samningstímanum.
   7.
           Hvernig ágóðahluti er reiknaður og hvernig og hvenær hann verði
           greiddur.
   8.
           Reglur um endurkaup og frítryggingu og að hvaða marki ábyrgst er
           að réttur til þess sé fyrir hendi.
   9.
           Sundurliðun iðgjalda á hverja grein líftrygginga (bótategunda) og
           vegna aukagreina þegar þær eru innifaldar.
   10.
           Um líftryggingar tengdar fjárfestingum: Skilgreiningu á þeim
           hlutaeiningum sem tengdar eru bótum.
   11.
           Um líftryggingar tengdar fjárfestingum: Hvers eðlis þær eignir eru
           sem að baki hlutaeiningum eru.
   12.
           Hvernig háttað er rétti vátryggingataka til að hætta við að taka
           líftrygginguna.
   13.
           Almennar upplýsingar um skatta sem ber að greiða vegna
           líftryggingarinnar.

        Auk líftryggingaskilmála, bæði almennra skilmála og sérskilmála, sem
   látnir skulu í té, skal vátryggingataki á samningstíma líftryggingar
   upplýstur skriflega um eftirfarandi:

   1.
           Sérhverjar breytingar varðandi atriði er snerta 1.2. tölul. 1.
           mgr.
   2.
           Sérhverjar breytingar varðandi vátryggingaskilmála eða breytingar
           á lögum er snerta 3.11. tölul. 1. mgr.
   3.
           Um stöðu inneignar vegna ágóðahluta árlega.

        Heimilt er að veita upplýsingar skv. 1. og 2. mgr. á öðru tungumáli
   en segir í 1. mgr. að fenginni skriflegri beiðni líftryggingataka eða
   þegar líftryggingataki getur valið um þá löggjöf sem gildir um samninginn.
        Hafi samningur um líftryggingu til a.m.k. sex mánaða komist á og sé
   um einstaklingslíftryggingu að ræða skal félagið tilkynna vátryggingataka
   skriflega um gildistöku samningsins. Vátryggingataki skal hafa 30 daga
   frest til að segja vátryggingunni upp frá þeim tíma er honum barst
   tilkynningin. Skrifleg uppsögn leysir aðila undan öllum skyldum sem síðar
   hefði leitt af samningnum. Réttaráhrif og skilyrði uppsagnar fara að öðru
   leyti eftir þeim lögum sem um samninginn gilda.
        Almenningi skal heimill aðgangur að upplýsingum um þann grundvöll sem
   útreikningur líftryggingaskuldar og ágóðahlutar er reistur á.

                     Val á löggjöf um vátryggingasamninga.
                                    61. gr.
        Þegar lög þessi kveða á um að löggjöf ríkis skuli beitt er átt við að
   réttarreglur þess ríkis gildi, að frátöldum reglum um val á löggjöf um
   vátryggingasamninga.
        Ef ríki er meira en ein svæðisbundin eining sem hver um sig hefur
   eigin réttarreglur um skuldbindingar samkvæmt samningum skal litið á
   hverja svæðisbundna einingu sem eitt ríki þegar ákveðið er hvaða löggjöf
   skuli beitt.
        Ófrávíkjanlegum réttarreglum, sem gilda hér á landi, skal beitt enda
   þótt löggjöf annars ríkis sé að öðru leyti lögð til grundvallar
   vátryggingasamningnum.
        Þegar vátrygging er lögboðin gilda um vátryggingasamninginn
   ófrávíkjanlegar réttarreglur þess ríkis sem leggur á vátryggingaskylduna.
        Ólögfestum alþjóðlegum reglum um val á löggjöf, er eiga við um
   skuldbindingar samkvæmt samningum, skal beitt því aðeins að þær stríði
   ekki gegn ákvæðum þessara laga.

                                    62. gr.
        Lög þess ríkis þar sem skuldbindingin komst á gilda um
   vátryggingasamning um líftryggingu. Vátryggingafélag eða sá sem gerir
   samninginn fyrir þess hönd og vátryggingataki geta þó samið um að löggjöf
   heimaríkis vátryggingafélagsins gildi um skuldbindinguna, enda heimili
   löggjöf þess ríkis slíka samninga, sbr. þó 3. og 4. mgr. 61. gr.
        Þegar vátryggingataki líftryggingar er einstaklingur og ekki
   ríkisborgari þess ríkis þar sem hann hefur að jafnaði aðsetur geta aðilar
   valið lög þess ríkis þar sem ríkisborgararétturinn er.
        Þegar vátryggingataki líftryggingar er lögaðili og skuldbindingin
   komst á hér á landi en hinn líftryggði hefur að jafnaði aðsetur í öðru
   ríki eða er ríkisborgari þess ríkis geta aðilar einnig valið löggjöf þess
   ríkis.
        Þegar skuldbindingin komst á annars staðar en á Íslandi og lög þess
   ríkis leyfa víðtækari samningsrétt en skv. 1. og 2. mgr. geta aðilar valið
   löggjöf að svo miklu leyti sem löggjöf þess ríkis leyfir.

                                    63. gr.
        Í öðrum frumtryggingum en líftryggingum gildir um
   vátryggingasamninginn löggjöf þess ríkis þar sem vátryggingaáhættan er
   þegar það er einnig ríkið þar sem vátryggingatakinn hefur að jafnaði
   aðsetur. Vátryggingafélag eða sá sem gerir samninginn fyrir þess hönd og
   vátryggingataki geta þó samið um að löggjöf heimaríkis
   vátryggingafélagsins gildi um skuldbindinguna, enda heimili löggjöf þess
   ríkis slíka samninga, sbr. þó 3. og 4. mgr. 61. gr.
        Þegar vátryggingaáhættan er annars staðar en þar sem vátryggingataki
   hefur að jafnaði aðsetur geta aðilar valið hvort sem er um
   vátryggingasamninginn, löggjöf þess ríkis þar sem vátryggingaáhættan er
   eða löggjöf þess ríkis þar sem vátryggingatakinn hefur aðsetur að jafnaði.
        Þegar vátryggingataki hefur með höndum atvinnustarfsemi og
   vátryggingaáhættan vegna hennar er í fleiri en einu ríki og
   vátryggingasamningurinn nær til fleiri en einnar tegundar áhættu geta
   aðilar valið um löggjöf þessara ríkja eða löggjöf þess ríkis þar sem
   vátryggingatakinn hefur aðsetur að jafnaði.
        Þegar vátryggingaáhættan er annars staðar en á Íslandi og lög þess
   ríkis leyfa víðtækari samningsrétt en skv. 2. og 3. mgr. geta aðilar valið
   löggjöf að svo miklu leyti sem löggjöf þess ríkis leyfir.
        Þegar áhættan, sem samningurinn tekur til, takmarkast við
   tjónsatburði sem eiga sér stað í öðru ríki en því þar sem
   vátryggingaáhættan er geta aðilar ávallt valið löggjöf þess ríkis þar sem
   tjónsatburðirnir eiga sér stað.
        Þegar áhætta í vátryggingum er stóráhætta, sbr. 8. gr., geta aðilar
   ávallt valið þá löggjöf sem beita skal um vátryggingasamninginn, sbr. þó
   3. og 4. mgr. 61. gr.
        Hafi aðilar samnings um aðra vátryggingu en líftryggingu ekki samið
   um val á löggjöf svo að gilt sé og val á löggjöf leiðir ekki af ákvæðum
   þessara laga gilda réttarreglur þess ríkis sem best telst eiga við um
   samninginn samkvæmt þessari grein. Þegar ekkert annað er tekið fram skal
   lagt til grundvallar að ríkið, þar sem vátryggingaáhættan er, eigi best
   eigi við um samninginn.
        Þegar valið hefur verið skv. 7. mgr. en annað ríki meðal þeirra sem
   til greina geta komið telst eiga betur við um hluta samningsins má velja
   löggjöf þess ríkis um þann hluta samningsins þegar sérstakar ástæður mæla
   með því.

                                  VII. kafli.
               Starfsemi erlendra vátryggingafélaga hér á landi.
       Erlend vátryggingafélög með aðalstöðvar á Evrópsku efnahagssvæði.
                                    64. gr.
        Erlend vátryggingafélög með aðalstöðvar í aðildarríki sem hlotið hafa
   starfsleyfi hlutaðeigandi eftirlitsstjórnvalda geta stofnsett útibú hér á
   landi enda sé þeim heimilt að reka vátryggingastarfsemi í sömu
   greinaflokkum vátrygginga og vátryggingagreinum í heimaríki sínu.
        Óski slíkt félag eftir að stofna útibú hér á landi, sbr. 6. gr., skal
   [Fjármálaeftirlitið]^1) afla eftirfarandi upplýsinga og gagna hjá
   eftirlitsstjórnvöldum heimaríkis:

   1.
           Áætlunar um fyrirhugaða starfsemi og skipulag útibúsins hér á
           landi og staðfestingar þess að félagið hafi starfsleyfi í þeim
           greinaflokkum og vátryggingagreinum sem fyrirhugað er að reka hér
           á landi.
   2.
           Heimilisfangs útibúsins þar sem skipaður fulltrúi félagsins hefur
           aðsetur og gagna er aflað um starfsemina og öll gögn eru send til.
   3.
           Nafns skipaðs fulltrúa útibúsins sem hefur heimild til að
           skuldbinda félagið gagnvart þriðja aðila og kemur fram fyrir þess
           hönd gagnvart dómstólum hér á landi.
   4.
           Yfirlýsingar um að félagið sé aðili að Alþjóðlegum
           bifreiðatryggingum á Íslandi sf. þegar fyrirhugað er að reka
           starfsemi skv. 10. tölul. 1. mgr. 22. gr.
   5.
           Vottorðs eftirlitsstjórnvalda um að skilyrði um gjaldþol vegna
           starfsemi félagsins í heild séu uppfyllt og athugasemda vegna
           fyrirhugaðrar starfsemi ef einhverjar eru.
   6.
           Vátryggingaskilmála lögboðinna vátrygginga sem útibúið hyggst reka
           hér á landi og þegar við á tæknilegs grundvallar líftrygginga og
           heilsutrygginga.

        Áður en útibú hefur starfsemi hér á landi skal
   [Fjármálaeftirlitið]^1) upplýsa eftirlitsstjórnvöld heimaríkis um almenn
   skilyrði ef einhver eru sem um vátryggingastarfsemi útibúsins eiga að
   gilda hér á landi og um ákvæði er varða almannaheill.
        [Fjármálaeftirlitið]^1) skal innan tveggja mánaða frá því að
   framangreind gögn hafa borist tilkynna að félaginu sé heimilt að setja á
   stofn útibúið og má það að því búnu hefja starfsemi.
        Allar breytingar varðandi liði 2. mgr. að 5. tölul. undanskildum skal
   félagið tilkynna [Fjármálaeftirlitinu]^1) skriflega með a.m.k. eins
   mánaðar fyrirvara. [Fjármálaeftirlitið]^1) skal a.m.k. árlega afla
   vottorðs skv. 5. tölul. um gjaldþol félagsins.

   ^1)[51]L. 84/1998, 5. gr., sem öðlast gildi 1. janúar 1999.

                                    65. gr.
        Erlend vátryggingafélög með aðalstöðvar í aðildarríki sem hlotið hafa
   starfsleyfi eftirlitsstjórnvalda geta veitt þjónustu hér á landi án
   starfsstöðvar enda sé þeim heimilt að reka vátryggingastarfsemi í sömu
   greinaflokkum og vátryggingagreinum í heimaríki sínu.
        Óski félag eftir að veita þjónustu hér á landi án starfsstöðvar skal
   [Fjármálaeftirlitið]^1) afla eftirfarandi upplýsinga og gagna hjá
   eftirlitsstjórnvöldum heimaríkis:

   1.
           Vottorðs eftirlitsstjórnvalda um að skilyrði um gjaldþol vegna
           starfsemi félagsins í heild séu uppfyllt.
   2.
           Skrár yfir þá greinaflokka vátrygginga og vátryggingagreinar sem
           félagið hefur leyfi til að reka.
   3.
           Skrár yfir þær tegundir áhættu sem félagið hyggst vátryggja hér á
           landi.
   4.
           Yfirlýsingar um að félagið sé aðili að Alþjóðlegum
           bifreiðatryggingum á Íslandi sf. þegar fyrirhugað er að reka
           starfsemi skv. 10. tölul. 1. mgr. 22. gr. og nafn og aðsetur
           fulltrúa hér á landi sem hefur með höndum tjónsuppgjör, sbr. 5.
           mgr.
   5.
           Sýnishorna vátryggingaskilmála lögboðinna vátrygginga sem félagið
           hyggst reka hér á landi og þegar við á tæknilegs grundvallar
           líftrygginga og heilsutrygginga.

        Félagið má veita þjónustu hér á landi þegar [Fjármálaeftirlitið]^1)
   hefur tilkynnt að öll gögn skv. 2. mgr. hafi borist eftirlitinu.
        Allar breytingar varðandi 2.5. tölul. 2. mgr. skal félagið tilkynna
   [Fjármálaeftirlitinu]^1) með a.m.k. eins mánaðar fyrirvara.
   [Fjármálaeftirlitið]^1) skal afla vottorðs skv. 1. tölul. 2. mgr. a.m.k.
   árlega.
        Félag, sem veitir þjónustu án starfsstöðvar skv. 10. tölul. 1. mgr.
   22. gr., skal sjá til þess að þeir sem kröfu eiga á bótum vegna tjóns hér
   á landi séu ekki lakar settir en aðrir vegna þess að starfsstöð er ekki
   fyrir hendi. Fulltrúi skv. 4. tölul. 2. mgr. skal afla allra nauðsynlegra
   gagna vegna tjóns og hafa allar heimildir til að greiða bætur og koma fram
   fyrir hönd félagsins hér á landi. Honum skal einnig skylt að veita
   lögbærum aðilum hér á landi upplýsingar um hvort lögmæltar
   ökutækjatryggingar séu fyrir hendi og um gildistíma. Fulltrúinn hefur ekki
   með höndum önnur verkefni fyrir félagið hér á landi en tilgreind eru í
   þessari málsgrein.

   ^1)[52]L. 84/1998, 5. gr., sem öðlast gildi 1. janúar 1999.

                                    66. gr.
        Eftirlitsstjórnvöldum aðildarríkja eða fulltrúum sem þau tilnefna er
   heimilt, eftir að hafa tilkynnt það [Fjármálaeftirlitinu],^1) að gera þær
   vettvangskannanir hjá vátryggingafélögum sem þau hafa veitt starfsleyfi og
   hér reka starfsemi og sem nauðsynlegar eru til þess að unnt sé að
   framfylgja lögmæltu eftirliti með starfsemi útibúa aðildarríkja hér á
   landi. [Fjármálaeftirlitið]^1) hefur heimild til að taka þátt í þessum
   könnunum. Kostnaður vegna þessa greiðist af eftirlitsstjórnvöldum
   heimaríkis.

   ^1)[53]L. 84/1998, 5. gr., sem öðlast gildi 1. janúar 1999.

                                    67. gr.
        [Fjármálaeftirlitið]^1) skal veita eftirlitsstjórnvöldum
   hlutaðeigandi heimaríkja upplýsingar um starfsemi útibúa hér á landi til
   að þau geti lagt heildarmat á gjaldþol vátryggingafélaga sem hér starfa og
   eru undir eftirliti þeirra.
        [Fjármálaeftirlitið]^1) getur gripið til allra ráðstafana sem
   nauðsynlegar eru til að tryggja hagsmuni vátryggingataka og vátryggðra
   uppfylli félagið ekki tilskilin skilyrði um gjaldþol eða
   vátryggingaskuldina. Það skal, þegar þörf krefur, gera ráðstafanir til að
   banna félaginu frjálsa ráðstöfun eigna sem er að finna hér á landi eða
   takmarka í samræmi við ákvæði gildandi laga þar að lútandi að höfðu
   samráði við eftirlitsstjórnvöld heimaríkis ef kostur er.
        [Fjármálaeftirlitið]^1) getur bannað erlendu vátryggingafélagi sem
   hér rekur útibú eða veitir þjónustu að starfa áfram ef það með grófum
   hætti og ítrekað brýtur ákvæði laga þessara eða reglugerða settra samkvæmt
   þeim eða ákvæði annarra laga sem eiga við um fjármálastarfsemi og ekki
   hefur verið unnt með kröfum eða aðgerðum samkvæmt þessum lögum að fá úr
   því bætt sem úrskeiðis hefur farið.

   ^1)[54]L. 84/1998, 5. gr., sem öðlast gildi 1. janúar 1999.

                                    68. gr.
        Óski vátryggingafélag, sem hér rekur útibú eða veitir þjónustu, eftir
   því að flytja vátryggingastofn sinn að nokkru eða öllu leyti til annars
   félags sem hefur starfsstöð á Evrópsku efnahagssvæði geta
   eftirlitsstjórnvöld heimaríkis hins fyrrnefnda heimilað flutning stofnsins
   að fenginni staðfestingu eftirlitsstjórnvalda heimaríkis hins síðarnefnda
   um að tilskildar kröfur um gjaldþol séu uppfylltar að lokinni yfirtöku
   stofnsins og að höfðu samráði við [Fjármálaeftirlitið].^1) Þegar
   vátryggingaáhættan er hér á landi þarf ávallt samþykki
   [Fjármálaeftirlitsins]^1) til að flutningurinn geti átt sér stað. Ákvæði
   2. mgr. 86. gr. gilda um tilkynningar í Lögbirtingablað vegna
   vátryggingastofns sem fluttur er þegar vátryggingaáhættan er hér. Um
   réttindi og skyldur vátryggingataka, vátryggðra og annarra samkvæmt
   vátryggingasamningum fer skv. 4. mgr. 86. gr.
        [Fjármálaeftirlitið]^1) skal láta í té álit sitt innan þriggja mánaða
   frá því að beiðni um flutninginn barst, ella skal litið svo á að afstaða
   þess til flutningsins sé jákvæð.

   ^1)[55]L. 84/1998, 5. gr., sem öðlast gildi 1. janúar 1999.

                                    69. gr.
        Afturkalli eftirlitsstjórnvöld heimaríkis starfsleyfi félags sem
   hefur útibú eða veitir þjónustu hér á landi skal [Fjármálaeftirlitið]^1)
   að fenginni tilkynningu þar um gera viðeigandi ráðstafanir til að koma í
   veg fyrir að félagið stofni til frekari vátryggingasamninga hér á landi.
   Skal haft samstarf við hlutaðeigandi eftirlitsstjórnvöld í því skyni að
   tryggja hagsmuni vátryggingataka og vátryggðra svo sem kostur er og eiga
   ákvæði 67. gr. við um takmörkun eða bann á frjálsri ráðstöfun eigna þegar
   nauðsyn krefur.

   ^1)[56]L. 84/1998, 5. gr., sem öðlast gildi 1. janúar 1999.

                                    70. gr.
        Vátryggingafélag, sem hér rekur útibú eða veitir þjónustu, skal
   tilkynna til vátryggingafélagaskrár allar breytingar á þeim atriðum sem
   kveðið er á um í 22. gr. og við geta átt. Sé gerð ný rekstraráætlun skv.
   24. gr. skal hún einnig send.
        [Fjármálaeftirlitið]^1) getur gert kröfu um að öll gögn, sem ber að
   senda eftirlitinu vegna starfseminnar hér á landi, séu á íslensku í
   þýðingu löggilts skjalaþýðanda.

   ^1)[57]L. 84/1998, 5. gr., sem öðlast gildi 1. janúar 1999.

       Erlend vátryggingafélög hér á landi með aðalstöðvar utan Evrópsks
                                efnahagssvæðis.
                                    71. gr.
        Erlend vátryggingafélög með aðalstöðvar utan Evrópsks efnahagssvæðis
   sem leyfi hafa til að reka vátryggingastarfsemi í heimalandi sínu geta
   fengið leyfi til að reka starfsemi í útibúi hér á landi í samræmi við lög
   þessi enda hafi íslensk vátryggingafélög ekki lakari rétt í heimalandi
   þeirra.
        Áður en vátryggingafélög með aðalstöðvar utan svæðisins fá
   starfsleyfi hér á landi skulu aðilar að samningnum um Evrópskt
   efnahagssvæði hafa samráð um leyfisveitinguna.
        Félagið skal skráð hér á landi og það skal tilnefna einn
   aðalumboðsmann sem [Fjármálaeftirlitið]^1) samþykkir er komi fram fyrir
   þess hönd í málefnum er varða starfsemina og hafi heimild til að
   skuldbinda félagið vegna starfsemi þess hér á landi. [Hann skal vera
   búsettur hér á landi, vera lögráða, hafa óflekkað mannorð og má ekki á
   síðustu fimm árum hafa verið úrskurðaður gjaldþrota eða í tengslum við
   atvinnurekstur hlotið dóm fyrir refsiverðan verknað samkvæmt almennum
   hegningarlögum eða lögum um hlutafélög, einkahlutafélög, bókhald,
   ársreikninga, gjaldþrot eða opinber gjöld, svo og löggjöf um
   vátryggingastarfsemi.]^2)
        Félagið skal hafa varnarþing hér á landi að því er varðar starfsemi
   þess hér og má lögsækja það fyrir dómstólum á Íslandi til fullnustu á
   kröfum sem stofnast hafa vegna starfseminnar.
        [Bókhaldsgögn og önnur gögn viðvíkjandi starfsemi útibúsins skulu
   varðveitt í útibúinu sjálfu.
        Ákveða má með samningum við eitt eða fleiri þriðju ríki að beita
   öðrum ákvæðum um eftirlit með starfsemi útibúsins en segir í lögum þessum
   að því tilskildu að hinum vátryggðu sé tryggð nægileg og sambærileg vernd.
   Ekki má í slíkum samningum veita útibúum félaga með aðalstöðvar utan
   Evrópska efnahagssvæðisins rýmri skilyrði en útibúum vátryggingafélaga með
   aðalstöðvar þar. Samráð skal haft við önnur aðildarríki um samninga af
   þessu tagi og þau upplýst um þá áður en þeir eru gerðir.]^2)

   ^1)[58]L. 84/1998, 5. gr., sem öðlast gildi 1. janúar 1999.^2)[59]L.
   63/1997, 16. gr.

                                    72. gr.
        Umsókn um starfsleyfi og um skráningu í vátryggingafélagaskrá skal
   send [Fjármálaeftirlitinu]^1) og gögn samkvæmt 21.24. gr. skulu fylgja
   umsókn eftir því sem við getur átt og nauðsynleg eru til þess að það geti
   metið umsóknina. Sýnishorn vátryggingaskilmála og iðgjaldagrundvallar í
   þeim greinum sem félagið hyggst reka hér á landi skulu einnig fylgja
   umsókn.
        [Félagið skal uppfylla skilyrði III. kafla um gjaldþol er miðast við
   starfsemi þess hér eftir því sem við á, þó þannig að gjaldþol þess nemi
   aldrei minna en helmingi viðeigandi fjárhæðar skv. 33. gr. Skal félagið
   hafa hér á landi fjármuni er nema helmingi fjárhæðarinnar skv. 33. gr. eða
   þriðjungi lágmarksgjaldþols, hvort sem hærra er, en fjármunir þar umfram
   upp að lágmarksgjaldþoli skulu varðveittir í aðildarríki. Sameiginlegt
   eftirlit eins aðildarríkis með gjaldþoli fyrir öll útibú félagsins á
   Evrópska efnahagssvæðinu getur komið í stað þeirrar aðferðar sem lýst er í
   þessari málsgrein og skal setja um það nánari ákvæði í reglugerð. Gilda þá
   ákvæði 66. gr. um eftirlit með gjaldþoli útibúanna eftir því sem við á.
        Fjárhæð samsvarandi fjórðungi þess lágmarks sem krafist er í 33. gr.
   skal lögð fram sem geymslufé í upphafi og varðveitt á stað sem
   [Fjármálaeftirlitið]^1) samþykkir. Geymsluféð skal einungis notað til að
   tryggja að félagið geti staðið við skuldbindingar sínar vegna gerðra
   vátryggingasamninga hér á landi. Einstakir vátryggðir geta ekki gert kröfu
   um fullnustu greiðslu nema að því marki sem það að mati
   [Fjármálaeftirlitsins]^1) skerðir ekki rétt annarra vátryggðra til
   fullnustu á vátryggingaskuldbindingum félagsins.]^2)
        Félagið skal ávaxta hér á landi fjármuni er samsvara vátryggingaskuld
   þess vegna starfseminnar hér eins og þær eru samkvæmt útreiknings- og
   matsreglum er gilda hér á landi. Enn fremur skal fullnægt skilyrðum laga
   um fjárfestingu erlendra aðila í atvinnurekstri.
        [Fjármálaeftirlitið]^1) skal upplýsa aðildarríki um það, áður en
   afstaða er tekin til umsóknarinnar, þegar dótturfélag móðurfélags með
   aðalstöðvar í þriðja ríki sækir um starfsleyfi hér á landi og ef aðilar
   öðlast, beint eða óbeint, hlut í vátryggingafélagi með starfsleyfi hér á
   landi þannig að hið síðarnefnda verði dótturfélag hins fyrrnefnda.

   ^1)[60]L. 84/1998, 5. gr., sem öðlast gildi 1. janúar 1999.^2)[61]L.
   63/1997, 17. gr.

                                    73. gr.
        Aðalumboðsmaður skal senda [Fjármálaeftirlitinu]^1) ársreikning hins
   erlenda félags, svo og ársreikning vegna starfseminnar hér á landi, eigi
   síðar en mánuði eftir að þeir hafa verið samþykktir ásamt ársskýrslu með
   undirritun stjórnar og áritun endurskoðanda. Ársreikningur vegna
   starfseminnar hér á landi skal berast eigi síðar en fjórum mánuðum eftir
   lok hvers reikningsárs. Tilskilin gögn samkvæmt reglum sem
   [Fjármálaeftirlitið]^1) setur skulu fylgja, þar á meðal gögn skv. 34. og
   35. gr. um þær eignir sem koma eiga á móti vátryggingaskuldinni. [Ákvæði
   IV. kafla gilda eftir því sem við getur átt um útibúið.]^2)
        Aðalumboðsmaður skal án tafar tilkynna [Fjármálaeftirlitinu]^1)
   skriflega geri eftirlitsstjórnvöld í heimalandi félagsins athugasemd við
   starfsemi þess, hafi greiðslustöðvun verið ákveðin, ákvörðun verið tekin
   um að slíta félaginu eða bú þess tekið til gjaldþrotaskipta.

   ^1)[62]L. 84/1998, 5. gr., sem öðlast gildi 1. janúar 1999.^2)[63]L.
   63/1997, 18. gr.

                                    74. gr.
        Brjóti félagið lög og reglugerðir um vátryggingastarfsemi eða vanræki
   skyldur sínar samkvæmt þeim þannig að hagsmunum vátryggingataka og
   vátryggðra sé stefnt í hættu, skal [Fjármálaeftirlitið]^1) veita félaginu
   tiltekinn frest til að gera nauðsynlegar ráðstafanir til úrbóta. Hafi
   fullnægjandi ráðstafanir ekki verið gerðar innan þess frests og telji
   [Fjármálaeftirlitið]^1) að hagsmunir vátryggingataka og vátryggðra séu í
   hættu getur eftirlitið útnefnt nýjan aðalumboðsmann til að ljúka
   viðskiptum og uppgjöri vegna starfseminnar hér á landi. Hefur hann í því
   skyni leyfi til ráðstöfunar á eignum félagsins hér á landi að því marki er
   [Fjármálaeftirlitið]^1) heimilar.
        [Ákvæði X. og XI. kafla gilda eftir því sem við getur átt um
   útibúið.]^2)

   ^1)[64]L. 84/1998, 5. gr., sem öðlast gildi 1. janúar 1999.^2)[65]L.
   63/1997, 19. gr.

                                    75. gr.
        Ráðherra getur að fenginni tillögu [Fjármálaeftirlitsins]^1)
   afturkallað starfsleyfi félagsins uppfylli félagið ekki lengur skilyrði
   fyrir starfsleyfinu eða vanræki gróflega skyldur sínar samkvæmt lögum
   þessum.
        Þegar starfsleyfi félags er afturkallað tekur [Fjármálaeftirlitið]^1)
   ákvörðun um hvort þess skuli freistað að yfirfæra vátryggingastofninn til
   eins eða fleiri vátryggingafélaga sem reka vátryggingastarfsemi hér á
   landi eða hvort félagið skuli á annan hátt reyna að ljúka skuldbindingum
   sínum vegna vátryggingasamninga sem gerðir hafa verið. Þegar rekin er
   líftryggingastarfsemi getur [Fjármálaeftirlitið]^1) ákveðið að
   líftryggingastofninum verði komið undir sérstaka stjórn, sbr. 94. gr.
        Við afturköllun á starfsleyfi félags getur [Fjármálaeftirlitið]^1)
   takmarkað eða bannað félaginu yfirráð yfir fjármunum sínum og eignum.

   ^1)[66]L. 84/1998, 5. gr., sem öðlast gildi 1. janúar 1999.

                                    76. gr.
        Félagið skal máð úr vátryggingafélagaskrá missi það starfsleyfi skv.
   75. gr., enda sé viðskiptum þess og uppgjöri skuldbindinga hér á landi að
   fullu lokið.
        Tilkynni félag að það óski eftir að hætta starfsemi hér á landi og að
   starfsstöð þess verði máð úr vátryggingafélagaskrá skal það því aðeins
   gert að [Fjármálaeftirlitið]^1) álíti að starfsstöðin þurfi ekki að starfa
   áfram vegna skuldbindinga sem á henni hvíla. Sama gildir sé enginn
   aðalumboðsmaður félagsins hér á landi og enginn hafi verið útnefndur innan
   frests sem [Fjármálaeftirlitið]^1) hefur sett. Getur eftirlitið þá útnefnt
   aðalumboðsmann í samræmi við ákvæði 74. gr.
        Leysa má geymslufé sem lagt er til hliðar skv. 72. gr. þá fyrst er
   starfsleyfi félagsins hefur verið afturkallað og félagið getur sannað að
   staðið hafi verið við allar skuldbindingar félagsins hér á landi, eða að
   nógu há trygging fyrir skuldbindingum hafi að mati
   [Fjármálaeftirlitsins]^1) verið lögð fram.

   ^1)[67]L. 84/1998, 5. gr., sem öðlast gildi 1. janúar 1999.

                                  VIII. kafli.
 Starfsemi vátryggingafélaga erlendis sem fengið hafa starfsleyfi hér á landi.
                                    77. gr.
        Vátryggingafélag, sem fengið hefur starfsleyfi hér á landi og óskar
   eftir að starfrækja útibú í öðru aðildarríki Evrópsks efnahagssvæðis, skal
   tilkynna það [Fjármálaeftirlitinu]^1) og leggja fram eftirfarandi gögn:

   1.
           Heiti og heimilisfang útibúsins þar sem skipaður fulltrúi
           félagsins hefur aðsetur.
   2.
           Nafn skipaðs fulltrúa útibúsins sem hefur heimild til að
           skuldbinda félagið gagnvart þriðja aðila og koma fram á þess vegum
           gagnvart dómstólum í aðildarríkinu.
   3.
           Áætlun um fyrirhugaða starfsemi og skipulag útibúsins.
   4.
           Skrá yfir þá greinaflokka vátrygginga og vátryggingagreinar sem
           félagið hyggst reka.
   5.
           Yfirlýsingu um að félagið sé aðili að landsskrifstofu og ef við á
           að sérstökum ábyrgðarsjóði í viðkomandi aðildarríki þegar
           fyrirhugað er að reka starfsemi skv. 10. tölul. í 1. mgr. 22. gr.

        Hafi [Fjármálaeftirlitið]^1) ekki athugasemdir fram að færa varðandi
   fyrirhugaða starfsemi, fjárhagsstöðu eða hæfi og faglega kunnáttu
   stjórnenda eða hins skipaða fulltrúa útibúsins skal
   [Fjármálaeftirlitið],^1) innan þriggja mánaða frá því að öll framangreind
   gögn hafa borist, senda eftirlitsstjórnvöldum gistiríkis gögnin ásamt
   vottorði um að félagið uppfylli skilyrði um gjaldþol skv. 29.33. gr.
   eftir því sem við á. Jafnframt skal félaginu send tilkynning um að umrædd
   gögn hafi verið send.
        [Fjármálaeftirlitið]^1) getur látið hjá líða að senda gögn skv. 1. og
   2. mgr. hafi það ástæðu til að draga í efa að rekstrarleg uppbygging eða
   fjárhagsstaða sé viðhlítandi sem undirstaða fyrirhugaðrar starfsemi.
   Tilkynning um að framangreind gögn verði ekki send eftirlitsstjórnvöldum
   viðkomandi aðildarríkis skal send félaginu innan þriggja mánaða og ástæður
   þess tilgreindar skriflega.
        Félagið má stofnsetja útibúið og hefja starfsemi þegar orðsending
   hefur borist frá eftirlitsstjórnvöldum gistiríkis eða ef engin slík
   orðsending hefur borist tveimur mánuðum eftir að öll gögn skv. 1. og 2.
   mgr. hafa borist til þeirra.
        Allar breytingar varðandi atriði 1. mgr. skal félagið tilkynna
   [Fjármálaeftirlitinu]^1) skriflega með a.m.k. eins mánaðar fyrirvara.

   ^1)[68]L. 84/1998, 5. gr., sem öðlast gildi 1. janúar 1999.

                                    78. gr.
        Óski vátryggingafélag, sem fengið hefur starfsleyfi hér á landi,
   eftir því að veita þjónustu í öðru aðildarríki án þess að hafa þar
   starfsstöð skal félagið tilkynna það [Fjármálaeftirlitinu]^1) ásamt
   upplýsingum um í hvaða greinaflokkum vátrygginga eða vátryggingagreinum
   fyrirhugað er að veita þjónustu. [Fjármálaeftirlitið]^1) skal innan
   mánaðar senda eftirlitsstjórnvöldum hlutaðeigandi aðildarríkis eftirtalin
   gögn og skal félaginu jafnframt tilkynnt að upplýsingarnar hafi verið
   sendar:

   1.
           Vottorð um að gjaldþol vegna starfsemi félagsins í heild sé
           fullnægjandi.
   2.
           Skrá yfir þá greinaflokka vátrygginga og vátryggingagreinar sem
           félagið hefur leyfi til að reka.
   3.
           Skrá yfir greinaflokka og vátryggingagreinar sem félagið hyggst
           reka í aðildarríkinu.
   4.
           Yfirlýsingu um að félagið sé aðili að landsskrifstofu og ef við á
           að sérstökum ábyrgðarsjóði í viðkomandi aðildarríki þegar
           fyrirhugað er að veita þjónustu skv. 10. tölul. 1. mgr. 22. gr. og
           nafn og heimilisfang sérstaks fulltrúa sem annast tjónsuppgjör í
           þeirri grein.

        Félagið má veita þjónustu frá þeim tíma er það hefur fengið
   tilkynningu um að upplýsingar skv. 1. mgr. hafi verið sendar og móttaka
   þeirra hefur verið staðfest.
        Sendi [Fjármálaeftirlitið]^1) ekki framangreindar upplýsingar á
   tilskildum tíma skal það greina félaginu frá ástæðum þess innan sömu
   tímamarka.
        Allar breytingar skal félagið tilkynna [Fjármálaeftirlitinu]^1)
   skriflega með a.m.k. eins mánaðar fyrirvara.

   ^1)[69]L. 84/1998, 5. gr., sem öðlast gildi 1. janúar 1999.

                                    79. gr.
        Hafi vátryggingafélag, sem hefur fengið starfsleyfi hér á landi, í
   hyggju að hefja starfsemi í ríki utan Evrópska efnahagssvæðisins skal það
   tilkynnt [Fjármálaeftirlitinu]^1) fyrir fram ásamt lýsingu á fyrirhugaðri
   starfsemi og öðrum upplýsingum sem [Fjármálaeftirlitið]^1) óskar eftir og
   telur nauðsynlegar.
        Ákvæði 77. og 78. gr. gilda einnig um vátryggingafélög með
   aðalstöðvar utan hins Evrópska efnahagssvæðis sem fengið hafa starfsleyfi
   hér á landi til að reka útibú en hafa í hyggju að hefja starfsemi í
   aðildarríki. [Fjármálaeftirlitið]^1) getur þó tekið sér lengri fresti til
   afgreiðslu mála en þar eru tilgreindir. Skal það hafa samráð við
   eftirlitsstjórnvöld aðildarríkja áður en tekin er afstaða til
   umsóknarinnar.

   ^1)[70]L. 84/1998, 5. gr., sem öðlast gildi 1. janúar 1999.

                                   IX. kafli.
                               Vátryggingamiðlun.
                      Skilgreining. Umsókn um starfsleyfi.
                                    80. gr.
        [Sá sem hyggst stunda miðlun vátrygginga hér á landi skal senda
   ráðuneytinu skriflega umsókn um starfsleyfi.
        Starfsleyfi vátryggingamiðlara gefið út í aðildarríki telst jafngilda
   starfsleyfi hér á landi enda séu uppfyllt skilyrði laga þessara. Sé
   starfsemin ekki háð starfsleyfi skal vátryggingamiðlari sækja um
   starfsleyfi og gilda þá sömu reglur og um innlenda vátryggingamiðlara.]^1)

   ^1)[71]L. 63/1997, 20. gr.

                                    81. gr.
         ^1)
        [Skilyrði starfsleyfis er búseta hér á landi, að umsækjandi sé
   lögráða, hann hafi óflekkað mannorð og hafi ekki á síðustu fimm árum verið
   úrskurðaður gjaldþrota eða í tengslum við atvinnurekstur hlotið dóm fyrir
   refsiverðan verknað samkvæmt almennum hegningarlögum eða lögum um
   hlutafélög, einkahlutafélög, bókhald, ársreikninga, gjaldþrot eða opinber
   gjöld, svo og löggjöf um vátryggingastarfsemi. Þá er það skilyrði að menn
   búi yfir þeirri þekkingu sem nauðsynleg er til starfans, hafi engin
   fjárhagsleg tengsl af neinu tagi við vátryggingafélög vegna eignaraðildar
   eða hagsmuna, annarra en tengjast þeim vátryggingasamningum sem komið er á
   og teljist að öðru leyti hæfir til þess að reka þessa starfsemi á
   viðhlítandi hátt. Þeir skulu einnig leggja fram vottorð um gilda
   starfsábyrgðartryggingu til að bæta tjón sem kann að hljótast af starfa
   þeirra og þeir eru bótaskyldir fyrir. Ríkisborgarar þeirra ríkja, sem eru
   aðilar að samningnum um Evrópska efnahagssvæðið, eru undanþegnir
   búsetuskilyrðum enda séu viðkomandi ríkisborgarar búsettir í aðildarríki.
   Ráðherra er heimilt að veita undanþágu frá búsetuskilyrðum.]^1)
        Starfsleyfi vátryggingamiðlara hér á landi skal bundið við tiltekna
   greinaflokka vátrygginga, sbr. 22. og 23. gr., eða skaðatryggingar,
   persónutryggingar eða frumtryggingar í heild.
        [Óheimilt er vátryggingamiðlara að hefja miðlun vátrygginga fyrr en
   ráðherra hefur veitt starfsleyfi eða skráning í vátryggingamiðlaraskrá
   hefur átt sér stað.]^1) [Fjármálaeftirlitið]^2) hefur eftirlit með
   starfsemi vátryggingamiðlara. Þeim er skylt að veita því allar upplýsingar
   sem nauðsynlegar eru til að unnt sé að framfylgja eftirliti með
   starfseminni í samræmi við lög þessi. [Fjármálaeftirlitið]^2) hefur
   heimild til að gera vettvangskönnun í því skyni ef þörf er á.
        Vátryggingamiðlari má ekki miðla frumtryggingum til annarra
   vátryggingafélaga en þeirra sem starfsleyfi hafa hér á landi eða heimild
   hafa til að veita hér þjónustu.
        [Ráðherra setur nánari ákvæði með reglugerðum^3) um skilyrði
   starfsleyfis, um starfsemi vátryggingamiðlara, þar með talin skil á
   gögnum, svo sem rekstrar- og efnahagsreikningi, um
   starfsábyrgðartryggingu, þar á meðal um fjárhæð vátryggingar og
   lágmarksskilyrði hennar, um prófnefnd og námskeið og próf til að mega
   stunda miðlun vátrygginga.]^1)

   ^1)[72]L. 63/1997, 21. gr.^2)[73]L. 84/1998, 5. gr., sem öðlast gildi 1.
   janúar 1999.^3)Rg. 350/1997. Rg. 351/1997. Rg. 352/1997.

                                    82. gr.
        [Vátryggingamiðlari má ekki taka við þóknun af neinu tagi frá
   vátryggingafélagi nema vegna vátryggingasamninga sem komið hefur verið á
   milli vátryggingafélagsins og vátryggingataka.]^1)
        [Vátryggingamiðlari má ekki taka við iðgjöldum fyrir hönd
   vátryggingafélags nema samkvæmt skriflegri heimild.]^1) Fjármunum, sem
   vátryggingamiðlari veitir viðtöku fyrir hönd vátryggingafélags eða
   vátryggingataka vegna vátryggingasamnings eða við undirbúning og gerð
   þeirra, skal svo fljótt sem auðið er skilað til rétts aðila. Fjármunum
   þessum skal miðlarinn að öllu leyti halda aðgreindum frá öðrum fjármunum í
   hans eigu eða vörslu.
        Vátryggingamiðlari skal í hvívetna leysa störf sín af hendi svo sem
   góðar venjur í vátryggingaviðskiptum bjóða. Hann skal liðsinna báðum
   aðilum og gæta hagsmuna þeirra og gæta þess að aðila séu ekki settir
   ólögmætir, ósanngjarnir eða óeðlilegir kostir í samningum.
   [Vátryggingamiðlara er skylt að upplýsa þá sem hann starfar fyrir um
   þóknun sem hann þiggur vegna viðskiptanna fari þeir fram á það.]^1)
   Vátryggingamiðlara er skylt að veita [Fjármálaeftirlitinu]^2) allar
   upplýsingar sem það óskar um vátryggingasamninga sem hann hefur komið á.

   ^1)[74]L. 63/1997, 22. gr.^2)[75]L. 84/1998, 5. gr., sem öðlast gildi 1.
   janúar 1999.

                               Upplýsingaskylda.
                                    83. gr.
        Vátryggingamiðlari skal veita vátryggingataka þær upplýsingar og
   aðstoð sem hann þarf á að halda til að geta metið skilmála og kjör
   vátrygginga sem í boði eru og vátryggingaþörf áður en vátryggingasamningur
   er gerður og skal vátryggingamiðlarinn gæta upplýsingaskyldu skv. VI.
   kafla áður en gengið er frá vátryggingasamningi. [Hann skal gera
   fullnægjandi grein fyrir tegund og umfangi vátryggingaáhættunnar til að
   unnt sé að gera vátryggingataka tilboð.]^1) Hann skal einnig, eftir að
   samningur er kominn á, veita vátryggingataka leiðbeiningar og ráðgjöf, þar
   á meðal verði tjón er fellur undir vátryggingasamninginn.

   ^1)[76]L. 63/1997, 23. gr.

                                    84. gr.
         ^1)

   ^1)[77]L. 63/1997, 24. gr.

                                   Skráning.
                                    85. gr.
        [Fjármálaeftirlitið]^1) skal halda skrá yfir þá sem leyfi hafa til
   vátryggingamiðlunar hér á landi. [Í reglugerð^2) skal kveða á um þau
   atriði sem skrá skal.]^3)
         ^3)
        [Vanræki vátryggingamiðlari gróflega skyldur sínar, greiði ekki
   eftirlitsgjald, samrýmist starfsemin ekki hlutverki hans sem
   vátryggingamiðlara eða séu skilyrði starfsleyfis ekki lengur uppfyllt skal
   [Fjármálaeftirlitið]^1) afturkalla starfsleyfi. Þó er heimilt, telji
   [Fjármálaeftirlitið]^1) það fullnægjandi, að veita viðvörun eða frest til
   úrbóta því sem úrskeiðis hefur farið. Ráðherra skal staðfesta afturköllun
   starfsleyfis innan sjö daga.
        Sé skráningarskyld starfsemi rekin án heimildar skal
   [Fjármálaeftirlitið]^1) þegar í stað gera ráðstafanir til að slíkri
   starfsemi verði hætt.]^3)
        Birta skal í Lögbirtingablaði skráningu vátryggingamiðlara og árlega
   lista yfir þá sem heimild hafa til vátryggingamiðlunar.

   ^1)[78]L. 84/1998, 5. gr., sem öðlast gildi 1. janúar 1999.^2)Rg.
   351/1997.^3)[79]L. 63/1997, 25. gr.

                                   X. kafli.
                 Yfirfærsla vátryggingastofna. Samruni félaga.
                                  Yfirfærsla.
                                    86. gr.
        Óski vátryggingafélag, sem fengið hefur starfsleyfi hér á landi,
   eftir að flytja vátryggingastofn sinn að nokkru eða öllu leyti til annars
   félags sem einnig hefur fengið starfsleyfi hér á landi skulu bæði félögin
   senda [Fjármálaeftirlitinu]^1) umsókn um færsluna ásamt drögum að
   samkomulagi milli félaganna og þeim gögnum sem eftirlitið telur
   nauðsynleg. [Fjármálaeftirlitið]^1) kannar umsóknina með hliðsjón af hag
   beggja félaganna og hvort ástæða sé til að ætla að færslan geti skaðað
   vátryggingataka og vátryggða hjá félögunum.
        Telji [Fjármálaeftirlitið]^1) að synja beri um leyfi til
   yfirfærslunnar skal það án tafar tilkynnt félögunum. Að öðrum kosti, og sé
   um að ræða vátryggingaáhættu hér á landi, sbr. 8. gr., skal
   [Fjármálaeftirlitið]^1) birta tilkynningu í Lögbirtingablaði vegna
   yfirfærslubeiðninnar og óska eftir skriflegum athugasemdum vátryggingataka
   og vátryggðra innan tiltekins frests sem eigi má vera skemmri en einn
   mánuður. Félagið skal auglýsa fyrirhugaða yfirfærslu og hvenær
   tilkynningin var birt í Lögbirtingablaði.
        [Fjármálaeftirlitið]^1) veitir leyfi til færslunnar að liðnum fresti
   skv. 2. mgr. telji það, að teknu tilliti til þeirra athugasemda sem fram
   hafa komið, að orðið skuli við yfirfærslubeiðninni.
        Réttindi og skyldur vátryggingataka, vátryggðra og annarra samkvæmt
   vátryggingasamningum halda sjálfkrafa gildi sínu við flutninginn.
   Vátryggingatakar geta sagt upp vátryggingasamningi sínum við félagið frá
   þeim degi er flutningur stofnsins á sér stað tilkynni þeir uppsögn
   skriflega innan mánaðar frá flutningsdegi.

   ^1)[80]L. 84/1998, 5. gr., sem öðlast gildi 1. janúar 1999.

                                    87. gr.
        [Fjármálaeftirlitið]^1) getur heimilað vátryggingafélagi, sem hér
   hefur fengið starfsleyfi og óskar eftir, að flytja vátryggingastofn sinn
   hér að nokkru eða öllu leyti til annars félags með starfsstöð á Evrópsku
   efnahagssvæði staðfesti eftirlitsstjórnvöld heimaríkis þess félags sem
   tekur við stofninum að tilskildar kröfur um gjaldþol séu uppfylltar að
   teknu tilliti til hins yfirfærða stofns. Skilyrði er ávallt að
   eftirlitsstjórnvöld í því aðildarríki þar sem vátryggingaáhættan er, sbr.
   8. gr., veiti samþykki sitt fyrir yfirfærslunni. Ákvæði 86. gr. gilda um
   yfirfærsluna.
        [Fjármálaeftirlitið]^1) getur einnig heimilað útibúi
   vátryggingafélags með aðalstöðvar utan hins Evrópska efnahagssvæðis, sem
   hefur starfsleyfi hér á landi, að flytja vátryggingastofn sinn hér að
   nokkru eða öllu leyti til annars vátryggingafélags og gilda þá einnig
   ákvæði 86. gr. um yfirfærsluna.
        Um yfirfærslu vegna stofna vátryggingafélaga með aðalstöðvar á
   Evrópsku efnahagssvæði, sem hér reka útibú eða veita þjónustu, fer
   samkvæmt ákvæðum 68. gr.

   ^1)[81]L. 84/1998, 5. gr., sem öðlast gildi 1. janúar 1999.

                                    Samruni.
                                    88. gr.
        Óski vátryggingafélög, sem fengið hafa starfsleyfi hér á landi, eftir
   því að samruni eigi sér stað með yfirtöku eins eða fleiri
   vátryggingafélaga með slitum þeirra, þannig að allar eignir og skuldir
   verði yfirfærðar að öllu leyti án þess að til skiptameðferðar komi, skulu
   öll félögin senda [Fjármálaeftirlitinu]^1) umsókn ásamt drögum að
   samkomulagi milli félaga um samrunann og með þeim gögnum sem eftirlitið
   telur nauðsynleg. Sama gildir óski tvö eða fleiri vátryggingafélög eftir
   því að samruni með stofnun nýs vátryggingafélags eigi sér stað með slitum
   án skiptameðferðar þannig að allar eignir og skuldir verði yfirfærðar til
   hins nýja félags. Skilyrði samruna er að leyfi til yfirfærslu
   vátryggingastofna sé veitt, sbr. 86. gr.
        Ákvæði 1. mgr. eiga einnig við um félög skv. 11. gr. sem óska eftir
   að yfirfæra eignir og skuldir að öllu leyti án skiptameðferðar til
   vátryggingafélags.
        Heimila má að samruni með yfirtöku eða með stofnun nýs félags geti
   farið fram þótt eitt eða fleiri félaga sem yfirtekin eru, eða lögð verða
   niður, gangist undir skiptameðferð, að því tilskildu að sá kostur sé
   bundinn við félög sem hafa ekki enn hafist handa við að úthluta eignum
   sínum til eigenda.

   ^1)[82]L. 84/1998, 5. gr., sem öðlast gildi 1. janúar 1999.

                                    89. gr.
        Í drögum að samkomulagi um samruna, sem fylgja skulu umsókn, skal
   m.a. koma fram hvernig greiðslum er háttað fyrir hluti í félögum sem hætta
   vátryggingastarfsemi, hvenær hlutir sem kunna að vera notaðir sem greiðsla
   veiti rétt til arðs og annarra réttinda, hvaða réttindi eigendur hluta í
   félagi sem hættir starfsemi öðlast í því félagi sem tekur við eignum og
   skuldum, svo og aðrar ráðstafanir sem kunna að hafa í för með sér
   breytingar á réttindum eigenda. Einnig skal koma fram hvort stjórnarmenn,
   fulltrúaráðsmenn eða framkvæmdastjórar skuli njóta sérstakra hlunninda og
   þá hverra.
        Lögð skulu fram staðfest reikningsuppgjör sem sýna eignir og skuldir
   hvers félags á þeim degi þegar samruni er fyrirhugaður ásamt sameiginlegri
   upphafsstöðu eftir samrunann og má uppgjörið ekki vera meira en sex mánaða
   gamalt þegar ákvörðun er tekin um að samruni eigi sér stað.
   [Fjármálaeftirlitið]^1) getur þó heimilað að miðað sé við ársuppgjör
   félaganna í lok síðasta reikningsárs.
        Eigi samruni sér stað með stofnun nýs félags skulu drög að nýjum
   samþykktum þess einnig lögð fram. Sama gildir verði gerðar breytingar á
   samþykktum félaga, aðrar en breytingar á nafni.
        [Fjármálaeftirlitið]^1) veitir leyfi til samrunans. Starfsleyfi
   félags eða félaga, sem hætta vátryggingastarfsemi, skulu afturkölluð frá
   þeim degi er [Fjármálaeftirlitið]^1) tiltekur og félagið eða félögin máð
   úr vátryggingafélagaskrá.

   ^1)[83]L. 84/1998, 5. gr., sem öðlast gildi 1. janúar 1999.

                                   XI. kafli.
           Sérstakar ráðstafanir. Brottfall starfsleyfis. Félagsslit.
                             Sérstakar ráðstafanir.
                                    90. gr.
        Uppfylli vátryggingafélag, sem fengið hefur starfsleyfi hér á landi,
   ekki lágmarkskröfur um gjaldþol samkvæmt ársuppgjöri eða á öðrum tíma skal
   félagið þegar í stað gera áætlun um hvenær og á hvern hátt markinu verði
   náð og skal áætlunin lögð fyrir [Fjármálaeftirlitið]^1) sem ákveður hvort
   þær ráðstafanir sem gera á teljist fullnægjandi.
        Sé gjaldþol vátryggingafélags minna en þriðjungur þess sem tilskilið
   er eða minna en sú lágmarksfjárhæð sem tilgreind er fyrir þá starfsemi sem
   félagið rekur, sbr. 33. gr., hvort sem hærra er, skal áætlun skv. 1. mgr.
   miða að því að rétta við fjárhag félagsins á skömmum tíma og skal
   [Fjármálaeftirlitið]^1) setja félaginu ákveðinn frest í því efni.
        Sé vátryggingaskuld félags vanmetin samkvæmt ársuppgjöri eða á öðrum
   tíma að mati [Fjármálaeftirlitsins]^1) eða hafi fjárhagsstaða þess með
   öðrum hætti versnað þannig að tilskildar kröfur um gjaldþol eru ekki
   uppfylltar skal með sama hætti grípa til viðeigandi ráðstafana.
        [Fjármálaeftirlitið]^1) getur takmarkað eða bannað ráðstöfun
   vátryggingafélags, sem hér hefur fengið starfsleyfi, á fjármunum sínum og
   eignum sé það liður í aðgerðum til að koma fjárhag þess á réttan kjöl,
   sbr. 1.3. mgr. Ákvörðun þessa efnis skal tilkynna eftirlitsstjórnvöldum
   aðildarríkja eftir því sem við á.
        Starfi félagið eftir sérstakri rekstraráætlun, sbr. 24. gr., og hafi
   fjárhagsstaða félagsins versnað miðað við þessa áætlun skal
   [Fjármálaeftirlitið]^1) taka ákvörðun um nauðsynlegar ráðstafanir og gera
   kröfu um að ný rekstraráætlun til þriggja ára verði lögð fram ef þörf er
   á.

   ^1)[84]L. 84/1998, 5. gr., sem öðlast gildi 1. janúar 1999.

                            Brottfall starfsleyfis.
                                    91. gr.
        Sinni vátryggingafélag ítrekað ekki tilmælum
   [Fjármálaeftirlitsins]^1) um ráðstafanir til að meta á fullnægjandi hátt
   vátryggingaskuld sína eða að tryggja örugga ávöxtun fjármuna sem ætlað er
   að mæta henni, brjóti lög og reglugerðir um vátryggingastarfsemi eða
   samþykktir sem það starfar eftir skal [Fjármálaeftirlitið]^1) setja
   félaginu ákveðinn frest til að gera nauðsynlegar úrbætur.
        Hafi fullnægjandi ráðstafanir ekki verið gerðar innan settra
   tímamarka getur [Fjármálaeftirlitið]^1) lagt til við ráðherra að
   starfsleyfi félagsins verði afturkallað. [Fjármálaeftirlitið]^1) getur þó
   veitt frekari frest telji það líkur benda til að þær ráðstafanir, sem
   félagið hefur þegar gert, muni innan skamms tíma hafa í för með sér
   tilskildar úrbætur.
        Einnig má afturkalla starfsleyfi nýti félag leyfið ekki innan tólf
   mánaða frá útgáfu þess eða starfsemin hafi legið niðri í sex mánuði eða
   meira.

   ^1)[85]L. 84/1998, 5. gr., sem öðlast gildi 1. janúar 1999.

                                    92. gr.
        [Fjármálaeftirlitið]^1) skal leggja til við ráðherra að starfsleyfi
   vátryggingafélags verði afturkallað hafi félagið ekki gert nauðsynlegar
   ráðstafanir til að rétta við fjárhag sinn, uppfylli félagið ekki lengur
   skilyrði starfsleyfis eða vanræki gróflega skyldur sínar samkvæmt lögum og
   reglugerðum um vátryggingastarfsemi þannig að hagsmunum vátryggingataka og
   vátryggðra sé stefnt í hættu.
        Afturköllun starfsleyfis skal ávallt studd ítarlegum rökum og
   tilkynnt hlutaðeigandi félagi skriflega.
        Afturkalli ráðherra starfsleyfi skal [Fjármálaeftirlitið]^1) tilkynna
   það eftirlitsstjórnvöldum aðildarríkja er gera skulu allar viðeigandi
   ráðstafanir til að koma í veg fyrir að félagið stofni til nýrra
   vátryggingaskuldbindinga innan lögsögu þeirra, í útibúi eða með því að
   veita þar þjónustu. [Fjármálaeftirlitið]^1) skal með hagsmuni
   vátryggingataka og vátryggðra fyrir augum og í samráði við önnur
   hlutaðeigandi eftirlitsstjórnvöld takmarka, eftir því sem nauðsyn krefur,
   frjálsa ráðstöfun eigna félagsins þegar vátryggingaskuldin er vanmetin,
   skilyrðum um gjaldþol er ekki fullnægt og hætta er á versnandi
   fjárhagsstöðu félagsins sé ekki gripið til ráðstafana.

   ^1)[86]L. 84/1998, 5. gr., sem öðlast gildi 1. janúar 1999.

                                  Félagsslit.
                                    93. gr.
        Verði starfsleyfi vátryggingafélags afturkallað skal ráðherra, að
   fengnum tillögum [Fjármálaeftirlitsins],^1) skipa þriggja manna
   skilastjórn í félagið. Skilastjórn tekur við öllum heimildum
   félagsstjórnar og jafnframt falla niður heimildir hennar. Skilastjórn skal
   þegar kalla saman félagsfund og kynna félagsmönnum hvernig komið er.
        [Fjármálaeftirlitið]^1) skal, að höfðu samráði við skilastjórn, taka
   ákvörðun um hvort félagið skuli leitast við að flytja vátryggingastofn
   sinn til eins eða fleiri vátryggingafélaga eða hvort félagið skuli freista
   þess að ljúka uppgjöri vegna hans með öðrum hætti. [Fjármálaeftirlitið]^1)
   getur, þegar um líftryggingafélag er að ræða, ákveðið að
   líftryggingastofninn sæti sérstakri meðferð skv. 94. gr.
        Skilastjórn skal í samráði við [Fjármálaeftirlitið]^1) taka ákvörðun
   um hvort óska skuli gjaldþrotaskipta á félaginu eða hvort það skuli rekið
   áfram. [Fjármálaeftirlitið]^1) getur takmarkað eða bannað ráðstöfun félags
   yfir fjármunum sínum og gert kröfu um að félagið verði tekið til
   gjaldþrotaskipta telji það líkur á að hagsmunum vátryggingataka og
   vátryggðra sé að öðrum kosti stefnt í hættu.
        Laun skilastjórnar og kostnaður hennar skal greiðast af eignum
   hlutaðeigandi vátryggingafélags sem krafa utan skuldaraðar.

   ^1)[87]L. 84/1998, 5. gr., sem öðlast gildi 1. janúar 1999.

                                    94. gr.
        Ef skipuð er skilastjórn í líftryggingafélagi og ákveðið er að
   líftryggingastofninn skuli sæta sérstakri meðferð skal
   [Fjármálaeftirlitið]^1) þegar í stað taka í sínar vörslur þær eignir sem
   mæta eiga líftryggingaskuldinni, láta endurreikna hana og leggja mat á
   verðmæti eigna. Ljúka skal greiðslu áfallinna og tilkynntra
   líftryggingakrafna samkvæmt reglum sem giltu áður en skilastjórn var
   skipuð. Líftryggingakröfur, sem falla til útborgunar síðar, má greiða út
   að því marki er [Fjármálaeftirlitið]^1) telur forsvaranlegt með tilliti
   til eignarstöðu. Endurkaup eru óheimil nema sem greiðsla á lánum gegn veði
   í líftryggingum hjá félaginu.
        Þegar að loknu endurmati skv. 1. mgr. skal [Fjármálaeftirlitið]^1)
   leita til annarra líftryggingafélaga um yfirtöku líftryggingastofns og
   líftryggingaskuldar. [Fjármálaeftirlitið]^1) skal meta framkomin tilboð og
   velja það sem það telur hagkvæmast fyrir vátryggða.
   [Fjármálaeftirlitið]^1) skal með tilkynningu í Lögbirtingablaði greina frá
   helstu atriðum tilboðsins sem það hefur valið og skal jafnframt auglýst
   eftir athugasemdum frá vátryggingatökum og vátryggðum sem berast skulu
   skriflega innan eins mánaðar frá birtingu tilkynningarinn ar. Að fengnum
   athugasemdum getur [Fjármálaeftirlitið]^1) framselt stofninn
   líftryggingafélagi því er [Fjármálaeftirlitið]^1) valdi ásamt eignum sem
   mæta eiga líftryggingaskuldinni, enda tekur viðtakandi þá við öllum
   skuldbindingum vegna líftrygginganna.
        Þeir vátryggingatakar eða vátryggðir, sem athugasemdir hafa gert og
   eigi vilja samþykkja yfirfærsluna, eiga rétt á að fá endurgreitt verðmæti
   líftrygginga sinna að svo miklu leyti sem hlutfallsleg eign hrekkur til.
        Berist ekki tilboð í líftryggingastofn eða komi ekki fram þau tilboð
   er [Fjármálaeftirlitið]^1) vill mæla með skulu eignir hinna vátryggðu
   greiddar þeim í réttu hlutfalli við verðmæti líftrygginga þeirra.

   ^1)[88]L. 84/1998, 5. gr., sem öðlast gildi 1. janúar 1999.

                                    95. gr.
        Verði ákveðið að beiðast gjaldþrotaskipta í líftryggingafélagi skal
   hvorki telja eignir sem mæta eiga líftryggingaskuldinni með eignum
   þrotabúsins, né líftryggingaskuldina með skuldum þess. Ákvæði 94. gr. um
   sérstaka meðferð líftryggingastofnsins gilda og getur
   [Fjármálaeftirlitið]^1) krafist allra gagna frá þrotabúinu sem nauðsynleg
   eru til að unnt sé að ljúka uppgjöri hans og ráðstöfun. Hafi sérstök
   meðferð líftryggingastofns verið ákveðin áður en beiðst er
   gjaldþrotaskipta hefur það ekki áhrif á framkvæmd samkvæmt þessari og 94.
   gr.

   ^1)[89]L. 84/1998, 5. gr., sem öðlast gildi 1. janúar 1999.

                                    96. gr.
        Verði ákveðið að beiðast gjaldþrotaskipta í vátryggingafélagi sem
   rekur aðra starfsemi en líftryggingastarfsemi og hér hefur fengið
   starfsleyfi skal [Fjármálaeftirlitið],^1) jafnskjótt og búið hefur verið
   tekið til gjaldþrotaskipta, meta hvort hagsmuna vátryggingataka og
   vátryggðra verði best gætt með því að yfirfæra vátryggingastofna að öllu
   leyti eða að hluta til annars eða annarra vátryggingafélaga.
        Berist tilboð er [Fjármálaeftirlitið]^1) metur hagkvæmt fyrir
   vátryggingataka og vátryggða skal [það]^1) leggja fram tillögu um flutning
   stofnsins og tilkynna í Lögbirtingablaði um helstu efnisatriði slíks
   samkomulags. Einnig skal auglýsa eftir athugasemdum vátryggingataka og
   vátryggðra er berast skulu skriflega innan eins mánaðar frá birtingu
   tilkynningarinnar. Að teknu tilliti til þeirra skal
   [Fjármálaeftirlitið]^1) að frestinum loknum taka ákvörðun um hvort unnt sé
   að yfirfæra vátryggingastofna á þann hátt sem lagt er til.

   ^1)[90]L. 84/1998, 5. gr., sem öðlast gildi 1. janúar 1999.

                                    97. gr.
        Þegar tekin er ákvörðun um frjáls slit samkvæmt samþykktum
   vátryggingafélags sem hér hefur fengið starfsleyfi skal félagið leggja
   fyrir [Fjármálaeftirlitið]^1) greinargerð um óuppgerðar
   vátryggingaskuldbindingar félagsins og á hvern hátt ætlunin sé að ljúka
   þeim.
        [Fjármálaeftirlitið]^1) skal meta og taka ákvörðun um hvort hagsmunum
   vátryggingataka og vátryggðra teljist best borgið með flutningi
   vátryggingastofns til annars eða annarra félaga, svo og þegar um
   líftryggingastofn er að ræða hvort stofninn skuli sæta sérstakri meðferð,
   sbr. 94. gr.

   ^1)[91]L. 84/1998, 5. gr., sem öðlast gildi 1. janúar 1999.

                                  XII. kafli.
                                  Ýmis ákvæði.
                                    98. gr.
        Ráðherra vátryggingamála er heimilt að setja reglugerðir^1) um þau
   efni sem í lögum þessum greinir.

   ^1)Rg. 573/1995. Rg. 350/1997. Rg. 351/1997. Rg. 352/1997. Rg. 494/1997.
   Rg. 99/1998.

                                    99. gr.
        Brot gegn lögum þessum varða fésektum eða [fangelsi allt að 2
   árum]^1) nema þyngri refsing liggi við eftir öðrum lögum.

   ^1)[92]L. 82/1998, 213. gr.

                                    100. gr.

        Lögin öðlast gildi 1. apríl 1994 nema ákvæði 34. og 35. gr. um eignir
   til jöfnunar vátryggingaskuldinni sem gilda frá [1. júlí 1995].^1)

   ^1)[93]L. 139/1994, 1. gr.

                            Ákvæði til bráðabirgða.
         ^1)
        Tiltekin starfandi vátryggingafélög hafa aðlögunartíma til ársloka
   1994 samkvæmt samningnum um Evrópskt efnahagssvæði til að uppfylla
   skilyrði laga þessara um gjaldþol og lágmarksgjaldþol og mega ekki starfa
   annars staðar á Evrópsku efnahagssvæði en á Íslandi fyrr en skilyrðin hafa
   verið uppfyllt.
         ^1)
        Heimilt er gagnvart þeim aðildarríkjum Evrópska efnahagssvæðisins sem
   ekki hafa lögfest tilskipanir 92/49/EBE og 92/96/EBE að beita ákvæðum
   gerða 73/239/EBE, 88/357/ EBE, 79/267/EBE og 90/619/EBE, ásamt síðari
   breytingum, um starfsleyfi og eftirlit með vátryggingastarfsemi.

   ^1)[94]L. 84/1998, 5. gr., sem öðlast gildi 1. janúar 1999.

References

   Visible links
   1. http://www.althingi.is/dba-bin/lawformpr.pl?lnr=1994060
   2. file:///altext/stjt/1997.063.html
   3. file:///altext/stjt/1998.084.html
   4. file:///altext/stjt/1998.084.html
   5. file:///altext/stjt/1998.084.html
   6. file:///altext/stjt/1997.063.html
   7. file:///altext/stjt/1998.084.html
   8. file:///altext/stjt/1997.063.html
   9. file:///altext/stjt/1998.084.html
  10. file:///altext/stjt/1998.084.html
  11. file:///altext/stjt/1997.063.html
  12. file:///altext/stjt/1997.063.html
  13. file:///altext/stjt/1998.084.html
  14. file:///altext/stjt/1998.084.html
  15. file:///altext/stjt/1998.084.html
  16. file:///altext/stjt/1997.063.html
  17. file:///altext/stjt/1997.063.html
  18. file:///altext/stjt/1998.084.html
  19. file:///altext/stjt/1997.063.html
  20. file:///altext/stjt/1998.084.html
  21. file:///altext/stjt/1998.084.html
  22. file:///altext/stjt/1998.084.html
  23. file:///altext/stjt/1998.084.html
  24. file:///altext/stjt/1998.084.html
  25. file:///altext/stjt/1997.063.html
  26. file:///altext/stjt/1998.084.html
  27. file:///altext/stjt/1998.084.html
  28. file:///altext/stjt/1998.084.html
  29. file:///altext/stjt/1998.084.html
  30. file:///altext/stjt/1998.084.html
  31. file:///altext/stjt/1998.084.html
  32. file:///altext/stjt/1997.063.html
  33. file:///altext/stjt/1998.084.html
  34. file:///altext/stjt/1997.063.html
  35. file:///altext/stjt/1998.084.html
  36. file:///altext/stjt/1998.084.html
  37. file:///altext/stjt/1997.063.html
  38. file:///altext/stjt/1998.084.html
  39. file:///altext/stjt/1998.084.html
  40. file:///altext/stjt/1998.084.html
  41. file:///altext/stjt/1998.084.html
  42. file:///altext/stjt/1997.063.html
  43. file:///altext/stjt/1998.084.html
  44. file:///altext/stjt/1998.084.html
  45. file:///altext/stjt/1998.084.html
  46. file:///altext/stjt/1998.084.html
  47. file:///altext/stjt/1998.084.html
  48. file:///altext/stjt/1998.084.html
  49. file:///altext/stjt/1998.084.html
  50. file:///altext/stjt/1998.084.html
  51. file:///altext/stjt/1998.084.html
  52. file:///altext/stjt/1998.084.html
  53. file:///altext/stjt/1998.084.html
  54. file:///altext/stjt/1998.084.html
  55. file:///altext/stjt/1998.084.html
  56. file:///altext/stjt/1998.084.html
  57. file:///altext/stjt/1998.084.html
  58. file:///altext/stjt/1998.084.html
  59. file:///altext/stjt/1997.063.html
  60. file:///altext/stjt/1998.084.html
  61. file:///altext/stjt/1997.063.html
  62. file:///altext/stjt/1998.084.html
  63. file:///altext/stjt/1997.063.html
  64. file:///altext/stjt/1998.084.html
  65. file:///altext/stjt/1997.063.html
  66. file:///altext/stjt/1998.084.html
  67. file:///altext/stjt/1998.084.html
  68. file:///altext/stjt/1998.084.html
  69. file:///altext/stjt/1998.084.html
  70. file:///altext/stjt/1998.084.html
  71. file:///altext/stjt/1997.063.html
  72. file:///altext/stjt/1997.063.html
  73. file:///altext/stjt/1998.084.html
  74. file:///altext/stjt/1997.063.html
  75. file:///altext/stjt/1998.084.html
  76. file:///altext/stjt/1997.063.html
  77. file:///altext/stjt/1997.063.html
  78. file:///altext/stjt/1998.084.html
  79. file:///altext/stjt/1997.063.html
  80. file:///altext/stjt/1998.084.html
  81. file:///altext/stjt/1998.084.html
  82. file:///altext/stjt/1998.084.html
  83. file:///altext/stjt/1998.084.html
  84. file:///altext/stjt/1998.084.html
  85. file:///altext/stjt/1998.084.html
  86. file:///altext/stjt/1998.084.html
  87. file:///altext/stjt/1998.084.html
  88. file:///altext/stjt/1998.084.html
  89. file:///altext/stjt/1998.084.html
  90. file:///altext/stjt/1998.084.html
  91. file:///altext/stjt/1998.084.html
  92. file:///altext/stjt/1998.082.html
  93. file:///altext/stjt/1994.139.html
  94. file:///altext/stjt/1998.084.html
