
   --------------------------------------------------------------------------

                                                               Lög um einkaleyfi

                             1991, nr. 17, 20. mars

   --------------------------------------------------------------------------

                                   I. kafli.

                                 Almenn ákvæði.

                                     1. gr.
           Rétt til að fá einkaleyfi fyrir uppfinningu samkvæmt lögum þessum
   hefur uppfinningamaður eða sá sem hefur öðlast rétt hans. Einkaleyfi er
   veitt eftir umsókn fyrir uppfinningu sem hagnýta má í atvinnulífi. Leyfið
   veitir einkarétt til að hagnýta uppfinninguna í atvinnuskyni.
           Helstu nýjungar, sem ekki verða taldar til uppfinninga, eru þær
   sem eingöngu varða:

           1. Uppgötvanir, vísindakenningar og stærðfræðiaðferðir.
           2. Listræn verk.
           3. Skipulag, reglur eða aðferðir við hugarstarfsemi, leiki eða
           atvinnustarfsemi eða forrit fyrir tölvur.
           4. Miðlun upplýsinga.

           Aðferðir við handlækningar, endurhæfingu eða sjúkdómsgreiningu á
   mönnum eða dýrum verða heldur ekki taldar til uppfinninga. Þetta er þó
   ekki því til fyrirstöðu að veita megi einkaleyfi fyrir tækjum og afurðum
   til nota við þessar aðferðir, þar á meðal fyrir efnum og efnablöndum.
           Einkaleyfi má ekki veita fyrir:

           1. Uppfinningum sem stríða mundu gegn siðgæði eða allsherjarreglu.
           2. Plöntu- eða dýraafbrigðum eða aðferðum við að framleiða plöntur
           eða dýr sem eru aðallega líffræðilegar. Þó má veita einkaleyfi
           fyrir aðferðum á sviði örverufræði og afurðum slíkra aðferða.

                                     2. gr.
           Einkaleyfi verður einungis veitt fyrir uppfinningum sem eru nýjar
   með tilliti til þess sem þekkt er fyrir umsóknardag og eru að auki
   frábrugðnar því í verulegum atriðum.
           Það telst þekkt sem almennur aðgangur er að í rituðu máli,
   fyrirlestrum, með hagnýtingu eða á annan hátt. Einnig telst efni
   einkaleyfisumsóknar, sem lögð hefur verið inn hér á landi fyrir
   umsóknardag annarrar umsóknar, þekkt ef aðgangur verður almennur að fyrri
   umsókninni samkvæmt reglum 22. gr. Skilyrðið í 1. mgr. um að uppfinningin
   sé í verulegum atriðum frábrugðin því sem þekkt er gildir þó ekki gagnvart
   efni slíkrar umsóknar.
           Umsóknir, sem um er fjallað í III. kafla, skulu í sérstökum
   tilvikum hafa sömu áhrif hér á landi og um er rætt í 2. mgr., sbr. 29. og
   38. gr.
           Skilyrði í 1. mgr. um að uppfinningar skuli vera nýjar er ekki því
   til fyrirstöðu að veitt verði einkaleyfi fyrir þekktu efni eða efnablöndum
   til notkunar við aðferðir þær sem nefndar eru í 3. mgr. 1. gr. svo fremi
   sem efnið eða efnablöndurnar eru ekki þekktar við einhverjar þessara
   aðferða.
           Einkaleyfi má veita fyrir uppfinningu þótt hún hafi orðið
   almenningi aðgengileg innan sex mánaða fyrir umsóknardag þegar það má
   rekja til:

           1. augljósrar misbeitingar gagnvart umsækjanda eða einhvers sem
           hann sækir rétt sinn til eða
           2. að umsækjandi eða einhver, sem hann sækir rétt sinn til, hafi
           sýnt uppfinninguna á opinberri eða opinberlega viðurkenndri
           alþjóðlegri sýningu samkvæmt sáttmála um alþjóðlegar sýningar sem
           gerður var í París 22. nóvember 1928.

                                     3. gr.
           Einkaréttur sá, sem menn öðlast með einkaleyfi, felur það í sér að
   aðrir en einkaleyfishafi mega ekki án samþykkis hans hagnýta sér
   uppfinninguna með því að:

           1. framleiða, bjóða til sölu, setja á markað, nota eða flytja inn
           eða hafa í fórum sínum í þeim tilgangi tæki eða aðrar afurðir sem
           veitt hefur verið einkaleyfi fyrir eða
           2. nota aðferð sem nýtur einkaleyfisverndar, eða bjóða hana til
           notkunar hér á landi, ef sá sem býður fram aðferðina veit að hana
           má ekki nota án samþykkis einkaleyfishafa eða slíkt má vera ljóst
           af aðstæðum eða
           3. bjóða, setja á markað eða nota afurð, sem framleidd er með
           aðferð sem vernduð er með einkaleyfi, eða flytja inn, eiga eða
           hafa slíka afurð í fórum sínum í ofangreindum tilgangi.

           Í einkaréttinum felst einnig að aðrir en einkaleyfishafi mega ekki
   án hans samþykkis hagnýta sér uppfinninguna með því að afhenda eða bjóða
   þeim sem ekki hafa heimild til að nota uppfinninguna tilföng til að nota
   hana hér á landi. Þetta á við ef tilföngin varða verulegan þátt
   uppfinningar og sá sem lætur þau af hendi eða tilboðsgjafinn veit að þau
   henta og eru ætluð til slíkra nota eða slíkt er ljóst af aðstæðum. Sé
   tilfang almenn verslunarvara gildir þetta þó því aðeins að sá sem afhendir
   eða býðst til að afhenda það hvetji móttakandann til að hafa þann verknað
   í frammi sem nefndur er í 1. mgr. Við beitingu ákvæða 1. og 2. málsl.
   þessarar málsgreinar verður að líta svo á að þeir, sem fara að með þeim
   hætti sem nefndur er í 1., 3. og 4. tölul. 3. mgr., hafi ekki rétt til að
   notfæra sér uppfinninguna.
           Einkaréttur tekur ekki til:

           1. athafna sem ekki tengjast atvinnustarfsemi,
           2. hagnýtingar á framleiðsluafurð sem nýtur einkaleyfisverndar og
           sett er á markað [á Evrópska efnahagssvæðinu]^1) af
           einkaleyfishafa eða með samþykki hans,
           3. tilrauna með efni uppfinningar,
           4. tilreiðslu lyfja í lyfjabúð samkvæmt forskrift frá lækni í
           einstökum tilvikum eða ráðstöfunar lyfs sem þannig er tilreitt.

   ^1)[2]L. 67/1993, 1. gr.

                                     4. gr.
           Hagnýti einhver sér uppfinningu í atvinnuskyni hér á landi þegar
   annar leggur inn einkaleyfisumsókn um hana má hinn fyrrnefndi halda þeirri
   hagnýtingu áfram með sem líkustum hætti þrátt fyrir veitt einkaleyfi, svo
   fremi að hún sé ekki augljós misbeiting gagnvart umsækjanda eða einhverjum
   sem hann sækir rétt sinn til. Á sama hátt er hagnýting heimil þeim sem
   gert hafði verulegar ráðstafanir til að hagnýta uppfinninguna í
   atvinnuskyni hér á landi.
           Aðilaskipti að rétti skv. l. mgr. geta aðeins orðið í tengslum við
   aðilaskipti að þeim atvinnurekstri sem rétturinn á uppruna sinn í eða
   starfsemi þar sem notkun hans var áformuð.

                                     5. gr.
           Einkaleyfi hindrar ekki að vernduð uppfinning sé hagnýtt af öðrum
   en einkaleyfishafa við notkun erlends ökutækis, skips eða loftfars þegar
   viðkomandi samgöngutæki er statt hér um stundarsakir eða af tilviljun.
           Iðnaðarráðherra getur ákveðið að þrátt fyrir veitt einkaleyfi megi
   flytja inn varahluti og annað tilheyrandi loftförum og nota hér við
   viðgerðir á loftförum sem skráð eru í öðru ríki ef það ríki veitir
   íslenskum loftförum sams konar réttindi.

                                     6. gr.
           Nú er sótt um einkaleyfi fyrir uppfinningu sem umsækjandi eða
   einhver, sem hann sækir rétt sinn til, hefur á síðustu 12 mánuðum fyrir
   umsóknardag lýst í annarri umsókn um einkaleyfi hér á landi eða í annarri
   umsókn um einkaleyfi, uppfinningarskírteini eða í umsókn um smáeinkaleyfi
   í öðru landi sem er aðili að Parísarsáttmálanum frá 20. mars 1883 um vernd
   eignarréttinda á sviði iðnaðar. Skal þá litið svo á að seinni umsóknin
   hafi verið lögð inn samtímis hinni fyrri að því er varðar efni 1., 2. og
   4. mgr. 2. gr. svo og 4. gr., enda leggi umsækjandi fram kröfu þar að
   lútandi. [Iðnaðarráðherra getur ákveðið að umsóknir, sem lagðar eru inn í
   ríkjum sem ekki eru aðilar að Parísarsáttmálanum, geti orðið grundvöllur
   forgangsréttar samkvæmt þessari grein.]^1)
           ...^2)

   ^1)[3]L. 36/1996, 1. gr.^2)[4]L. 36/1996, 2. gr.

                                   II. kafli.

                   Einkaleyfisumsóknir og meðferð þeirra.^1)

   ^1)[5]Sjá. Rg. 574/1991, sbr. [6]661/1995, [7]268/1996, [8]679/1996 og
   700/1997, og [9]augl. 575/1991, sbr. [10]661/1995 og [11]286/1996.

                                     7. gr.
           Lög þessi falla undir iðnaðarráðuneytið. Á vegum ráðuneytisins er
   starfrækt einkaleyfaskrifstofa sem fer með framkvæmd laganna. Með
   einkaleyfayfirvöldum í lögum þessum er átt við þá skrifstofu nema annað sé
   tekið fram.
           Iðnaðarráðherra skipar áfrýjunarnefnd í einkaleyfamálum. Nefndin
   úrskurðar í málum sem til hennar verður skotið og varða ákvarðanir
   einkaleyfayfirvalda, sbr. 25. gr. og 67. gr. þessara laga. Í reglugerð
   verður nánar kveðið á um nefndina.

                                     8. gr.
           Umsókn um einkaleyfi skal skila skriflega til
   einkaleyfayfirvaldanna eða, ef um er að ræða tilvik sem greinir í III.
   kafla, til einkaleyfayfirvalda í erlendu ríki eða alþjóðastofnunar.
           Einkaleyfisumsókn skal hafa að geyma lýsingu á uppfinningunni
   ásamt teikningum, sé þeirra þörf, og greinargóða skilgreiningu á því sem
   krafist er einkaleyfis fyrir (einkaleyfiskröfur). Lýsingin skal vera svo
   skýr að fagmaður geti á grundvelli hennar útfært uppfinninguna. Ef
   uppfinningin varðar örverufræðilega aðferð eða afurð framleidda með slíkri
   aðferð telst henni ekki nægilega vel lýst nema skilyrði 6. mgr. séu
   uppfyllt.
           Umsókn skal hafa að geyma ágrip af lýsingu og einkaleyfiskröfum.
   Ágripinu er eingöngu ætlað að veita tæknilegar upplýsingar um
   uppfinninguna en hefur ekki þýðingu í öðru sambandi.
           Nafn uppfinningamanns skal tilgreint í umsókn. Sé umsækjandi annar
   en uppfinningamaður skal umsækjandi sanna rétt sinn til uppfinningarinnar.
           Umsækjandi skal greiða tilskilið umsóknargjald. Fyrir
   einkaleyfisumsókn skal einnig greiða tilskilið árgjald fyrir hvert gjaldár
   sem byrjar að líða áður en endanleg ákvörðun er tekin um umsókn. Gjaldár
   samkvæmt lögum þessum er 12 mánuðir og reiknast í fyrsta skipti frá
   umsóknardegi, en eftir það frá tilsvarandi degi á almanaksárinu.
           Ef við uppfinninguna þarf að nota örverur sem hvorki eru
   aðgengilegar almenningi né hægt að lýsa í umsókn þannig að fagmaður geti á
   grundvelli hennar útfært uppfinninguna skal rækt af örverustofninum lögð
   inn til varðveislu í síðasta lagi á umsóknardegi. Ræktina skal þaðan í frá
   varðveita stöðugt þannig að hver sá, sem heimild hefur samkvæmt lögum
   þessum, geti fengið afhent sýni af henni hér á landi. Í reglugerð skal
   kveðið á um hvar slík varðveisla sé heimil.
           Ef varðveitt örverurækt verður óvirk eða ekki er af öðrum ástæðum
   hægt að láta í té sýni af ræktinni má skipta um hana með nýrri rækt af
   sama örverustofni innan tilskilins tíma og að öðru leyti í samræmi við
   ákvæði í reglugerð. Í slíkum tilvikum telst nýja varðveislan hefjast sama
   dag og hin fyrri.

                                     9. gr.
           Að beiðni umsækjanda og gegn greiðslu tilskilinna gjalda skulu
   einkaleyfayfirvöld, í samræmi við nánari ákvæði í reglugerð, láta rannsaka
   nýnæmi uppfinningarinnar hjá alþjóðlegri nýnæmisrannsóknastofnun, sbr.
   ákvæði 5. mgr. 15. gr. alþjóðasamstarfssáttmálans um einkaleyfi (PCT) sem
   gerður var í Washington 19. júní 1970.

                                    10. gr.
           Í einni og sömu umsókn má ekki sækja um einkaleyfi fyrir tveimur
   eða fleiri óskyldum uppfinningum.

                                    11. gr.
           Sæki maður um einkaleyfi fyrir uppfinningu sem felst í eldri
   einkaleyfisumsókn hans og ekki hefur hlotið endanlega afgreiðslu skal að
   beiðni umsækjanda og að uppfylltum skilyrðum í reglugerð litið svo á að
   seinni umsóknin hafi verið lögð inn samtímis því að gögn, sem fela í sér
   uppfinninguna, bárust einkaleyfayfirvöldum.

                                    12. gr.
           Hafi umsækjandi ekki heimilisfesti hér á landi skal hann hafa
   umboðsmann búsettan hérlendis sem getur komið fram fyrir hans hönd í öllu
   því er varðar umsóknina.

                                    13. gr.
           [Umsókn um einkaleyfi má ekki breyta á þann hátt að sótt sé um
   einkaleyfi fyrir einhverju því sem ekki kom fram í umsókninni þegar hún
   var lögð inn.]^1)

   ^1)[12]L. 36/1996, 3. gr.

                                    14. gr.
           ...^1)

   ^1)[13]L. 36/1996, 4. gr.

                                    15. gr.
           Hafi umsækjandi ekki farið að settum reglum um umsóknir eða
   einkaleyfayfirvöld telja af öðrum ástæðum að eitthvað sé því til
   fyrirstöðu að umsókn verði samþykkt skal umsækjanda tilkynnt það og honum
   gefinn kostur á að tala sínu máli eða bæta umsóknina innan ákveðins
   frests. Einkaleyfayfirvöld geta þó án samráðs við umsækjanda gert þær
   breytingar á ágripi umsóknarinnar sem þau telja nauðsynlegar.
           Ef umsækjandi hvorki tjáir sig um málið né gerir nauðsynlegar
   ráðstafanir til að bæta umsóknina innan þess frests sem einkaleyfayfirvöld
   setja skal hún afskrifuð. Tekið skal fram í tilkynningu skv. 1. mgr. að
   svo verði gert.
           Einkaleyfisumsókn verður þó tekin til meðferðar á ný ef umsækjandi
   tjáir sig um málið eða bætir umsóknina innan fjögurra mánaða frá því að
   hinn tiltekni frestur rann út, enda greiði hann tilskilið
   endurupptökugjald.
           Ef árgjald skv. 8., 41. og 42. gr. er ekki greitt verður umsóknin
   afskrifuð án undanfarandi tilkynningar. Umsókn, sem hefur af þessum
   ástæðum verið afskrifuð, verður ekki tekin til meðferðar að nýju.

                                    16. gr.
           Telji einkaleyfayfirvöld, að fengnu svari umsækjanda, enn eitthvað
   mæla á móti því að umsóknin verði samþykkt og hafi umsækjandi haft
   möguleika á því að tjá sig um það atriði skal hafna umsókninni nema
   einkaleyfayfirvöld telji ástæðu til að gefa umsækjanda að nýju kost á að
   tala máli sínu eða bæta umsóknina skv. 1. mgr. 15. gr.

                                    17. gr.
           Staðhæfi einhver við einkaleyfayfirvöld að hann, en ekki
   umsækjandi, sé rétthafi uppfinningarinnar geta einkaleyfayfirvöld, ef þau
   telja vafa leika á í þessum efnum, beint þeim tilmælum til viðkomandi að
   hann höfði mál til staðfestingar kröfu sinni innan tiltekins frests. Ef
   viðkomandi verður ekki við tilmælunum geta einkaleyfayfirvöld litið fram
   hjá staðhæfingu hans við afgreiðslu einkaleyfisumsóknarinnar. Þessa skal
   getið í tilmælunum.
           Ef höfðað er mál fyrir dómstólum um rétt til uppfinningar sem sótt
   er um einkaleyfi fyrir má fresta frekari meðferð einkaleyfisumsóknarinnar
   þar til málinu er endanlega lokið.

                                    18. gr.
           Færi einhver sönnur á að hann, en ekki umsækjandi, eigi réttinn
   til uppfinningar skulu einkaleyfayfirvöld skrá umsóknina á hans nafn, enda
   setji viðkomandi fram kröfu um það. Sá sem fær einkaleyfisumsókn skráða á
   sitt nafn með þessum hætti skal greiða umsóknargjald að nýju.
           Komi fram krafa um yfirfærslu einkaleyfisumsóknar skv. 1. mgr. má
   ekki afskrifa, hafna eða samþykkja umsóknina fyrr en tekin hefur verið
   endanleg afstaða til kröfunnar.

                                    19. gr.
           [Þegar umsóknin er í samræmi við settar reglur og ekkert er því
   til fyrirstöðu að veita einkaleyfi og fyrir liggur samþykki umsækjanda við
   texta væntanlegs einkaleyfis tilkynna einkaleyfayfirvöld umsækjanda að
   unnt sé að veita einkaleyfi gegn tilskilinni greiðslu fyrir útgáfu á
   einkaleyfisskjali.
           Eftir að einkaleyfayfirvöld hafa sent tilkynningu skv. 1. mgr. er
   ekki heimilt að breyta einkaleyfiskröfum þannig að umfang verndar samkvæmt
   einkaleyfinu verði víðtækara.
           Greiða skal útgáfugjald innan tveggja mánaða frá tilkynningu
   einkaleyfayfirvalda skv. 1. mgr. Sé gjaldið ekki greitt skal umsóknin
   afskrifuð. Umsóknin verður þó tekin til meðferðar að nýju ef umsækjandi
   greiðir útgáfugjaldið og tilskilið endurupptökugjald innan fjögurra mánaða
   frá því að frestur rann út.
           Uppfinningamaður, sem sjálfur sækir um einkaleyfi, getur, innan
   þess frests sem um ræðir í 3. mgr., farið fram á að hann verði undanþeginn
   greiðslu á útgáfugjaldi. Einkaleyfayfirvöld geta orðið við slíkri beiðni
   ef telja má að umsækjandi eigi í verulegum erfiðleikum með að greiða
   gjaldið. Ef slíkri beiðni er synjað telst greiðsla, sem innt er af hendi
   innan tveggja mánaða frá synjun, vera greidd á réttum tíma.]^1)

   ^1)[14]L. 36/1996, 5. gr.

                                    20. gr.
           [Þegar skilyrðum 19. gr. er fullnægt skulu einkaleyfayfirvöld
   veita einkaleyfi og útbúa einkaleyfisbréf. Jafnframt skal auglýsa veitingu
   einkaleyfisins.
           Frá þeim tíma sem veiting einkaleyfis er auglýst skal vera hægt að
   fá hjá einkaleyfayfirvöldum eintök af lýsingu, einkaleyfiskröfum og ágripi
   þess. Þar skal koma fram hver sé uppfinningamaður og umsækjandi.]^1)

   ^1)[15]L. 36/1996, 6. gr.

                                    21. gr.
           [Hver sem er getur borið upp við einkaleyfayfirvöld andmæli gegn
   veittu einkaleyfi. Andmæli skulu vera skrifleg og rökstudd og þurfa að
   berast einkaleyfayfirvöldum innan níu mánaða frá því að veiting
   einkaleyfis var auglýst.
           Andmæli geta aðeins byggst á því að einkaleyfi hafi verið veitt
   þrátt fyrir að:

           1. skilyrði 1. og 2. gr. hafi ekki verið uppfyllt,
           2. uppfinningu sé ekki lýst svo skýrt og greinilega að fagmaður
           geti á grundvelli lýsingarinnar útfært uppfinninguna,
           3. efni einkaleyfisins sé víðtækara en umsóknin í þeirri mynd sem
           hún var lögð inn.

           Einkaleyfayfirvöld skulu auglýsa að andmæli hafi borist.]^1)

   ^1)[16]L. 36/1996, 7. gr. Ákvæði þetta á ekki við um einkaleyfi sem veitt
   voru fyrir gildistöku [17]l. 36/1996, sbr. [18]31. gr. þeirra laga.

                                    22. gr.
           [Frá og með þeim degi, sem einkaleyfi er veitt, skulu
   umsóknargögnin vera öllum aðgengileg.
           Þegar liðnir eru 18 mánuðir frá umsóknardegi eða þeim degi, sem
   krafist er forgangsréttar frá, sbr. 6. gr., skulu umsóknargögnin vera
   öllum aðgengileg, jafnvel þótt einkaleyfi hafi ekki verið veitt. Hafi
   verið tekin ákvörðun um að afskrifa eða hafna umsókninni má þó ekki veita
   aðgang að umsóknargögnunum nema umsækjandi krefjist endurupptöku, áfrýi
   ákvörðun um höfnun eða krefjist endurveitingar réttinda skv. 72. eða 73.
   gr.]^1)
           Ef umsækjandi óskar skulu gögn varðandi umsóknina gerð aðgengileg
   fyrr en lýst er í 1. og 2. mgr.
           Þegar umsóknargögn verða aðgengileg skv. 2. eða 3. mgr. skal birta
   auglýsingu um það.
           [Hafi skjal að geyma viðskiptaleyndarmál sem ekki varðar
   uppfinningu þá sem sótt er um einkaleyfi fyrir eða veitt hefur verið
   einkaleyfi fyrir geta einkaleyfayfirvöld, ef þess er óskað og sérstakar
   ástæður eru fyrir hendi, ákveðið að skjalið í heild eða að hluta verði
   ekki gert aðgengilegt almenningi. Hafi slík beiðni verið sett fram verður
   skjalið ekki gert aðgengilegt fyrr en tekin hefur verið ákvörðun þar að
   lútandi eða liðinn er áfrýjunarfrestur vegna þeirrar ákvörðunar. Áfrýjun
   hefur í för með sér frestun á framkvæmd ákvörðunar.]^1)
           Ef rækt af örverustofni er varðveitt í samræmi við ákvæði 8. gr.
   getur hver sem er fengið afhent sýni af ræktinni í samræmi við ákvæði 1.,
   2. eða 3. mgr. Þetta þýðir þó ekki að sýni verði afhent neinum þeim sem
   samkvæmt reglugerð eða lagaákvæðum er óheimilt að meðhöndla varðveittar
   örverur. Sýni verður heldur ekki afhent neinum þeim sem vegna skaðlegra
   eiginleika örverunnar er ekki talinn hæfur til að meðhöndla sýnið án
   verulegrar áhættu.
           [Þrátt fyrir ákvæði 6. mgr. getur umsækjandi farið fram á að sýni
   af örveruræktinni skuli aðeins afhent sérfræðingum þar til einkaleyfi
   hefur verið veitt eða þar til endanlega hefur verið úrskurðað um umsókn án
   þess að hún hafi leitt til einkaleyfis. Iðnaðarráðherra setur reglur um
   frest til að setja slíka beiðni fram og hverjir teljast skuli sérfræðingar
   í þessu samhengi.]^1)
           Beiðni um afhendingu sýnis skal borin fram skriflega við
   einkaleyfayfirvöld og skal hún hafa að geyma yfirlýsingu um að fylgt verði
   þeim takmörkunum varðandi notkun sýnisins sem iðnaðarráðherra ákveður. Ef
   afhenda á sýnið sérfræðingi skal hann gefa slíka yfirlýsingu í stað þess
   sem ber fram beiðnina.

   ^1)[19]L. 36/1996, 8. gr.

                                    23. gr.
           [Einkaleyfayfirvöld skulu tilkynna einkaleyfishafa um fram komin
   andmæli og gefa honum kost á að tjá sig um þau.
           Einkaleyfayfirvöldum er heimilt að taka andmælamál til meðferðar
   þó að einkaleyfi sé fallið eða muni falla úr gildi skv. 51. eða 54. gr.,
   andmælin séu dregin til baka eða andmælandi falli frá eða glati hæfi sínu
   til að fara með slík mál.
           Einkaleyfayfirvöld geta lýst einkaleyfi ógilt, ákveðið að það
   skuli standa óbreytt eða í breyttu formi. Fallist einkaleyfayfirvöld á að
   einkaleyfi verði breytt og fyrir liggur að einkaleyfishafi sé því sammála
   skal breyta einkaleyfisskjali í samræmi við áorðnar breytingar eftir að
   einkaleyfishafi hefur greitt tilskilið gjald fyrir endurútgáfu leyfisins.
   Hjá einkaleyfayfirvöldum skal vera hægt að fá eintök af endanlegri gerð
   einkaleyfisskjalsins.
           Sé einkaleyfishafi ekki sammála því að einkaleyfi verði breytt eða
   hann greiðir ekki tilskilið gjald fyrir útgáfu nýs einkaleyfisskjals telst
   einkaleyfið fallið úr gildi.
           Þegar fyrir liggur endanleg ákvörðun í andmælamáli skal
   úrskurðurinn auglýstur.]^1)

   ^1)[20]L. 36/1996, 9. gr.

                                    24. gr.
           [Umsækjandi getur skotið endanlegum ákvörðunum
   einkaleyfaskrifstofunnar er varða einkaleyfisumsóknir til
   áfrýjunarnefndar. Ef einkaleyfi hefur verið lýst ógilt eða ef
   einkaleyfaskrifstofan telur að einkaleyfi geti staðið í breyttri mynd
   eftir úrskurð í andmælamáli getur einkaleyfishafi skotið þeim ákvörðunum
   til áfrýjunarnefndar. Ef einkaleyfi skal standa óbreytt eða telji
   einkaleyfaskrifstofan að einkaleyfi geti staðið í breyttri mynd þrátt
   fyrir löglega fram borin andmæli getur andmælandi skotið þeim ákvörðunum
   til áfrýjunarnefndar. Falli andmælandi frá málskoti sínu er eigi að síður
   heimilt að taka það til umfjöllunar ef sérstakar ástæður mæla með því.
           Ef beiðni um endurupptöku skv. 3. mgr. 15. gr. eða 3. mgr. 19. gr.
   er hafnað eða orðið er við beiðni um yfirfærslu umsóknar skv. 18. gr.
   getur umsækjandi skotið slíkum ákvörðunum til áfrýjunarnefndar. Ef beiðni
   um yfirfærslu umsóknar er hafnað getur sá sem setti beiðnina fram skotið
   ákvörðuninni til áfrýjunarnefndar.
           Ef beiðni skv. 5. og 8. mgr. 22. gr. er hafnað getur sá sem sett
   hefur slíka beiðni fram skotið ákvörðuninni til áfrýjunarnefndar.]^1)

   ^1)[21]L. 36/1996, 10. gr.

                                    25. gr.
           [Þegar ákvörðun skv. 24. gr. er áfrýjað skal það tilkynnt
   áfrýjunarnefnd í síðasta lagi tveimur mánuðum eftir að einkaleyfayfirvöld
   tilkynna viðkomandi um ákvörðunina. Innan sama frests skal greiða
   tilskilið áfrýjunargjald. Sé það ekki gert skal vísa áfrýjuninni frá.]^1)
           Ákvarðanir áfrýjunarnefndar verða ekki bornar undir æðra
   stjórnvald.
           [Dómsmál vegna þeirra ákvarðana einkaleyfaskrifstofunnar, sem
   skjóta má til áfrýjunarnefndar, verður ekki höfðað fyrr en fyrir liggur
   niðurstaða áfrýjunarnefndar, sbr. þó 52. og 53. gr. Dómsmál vegna þeirrar
   ákvörðunar áfrýjunarnefndar að hafna einkaleyfisumsókn eða lýsa einkaleyfi
   ógilt skal höfða innan tveggja mánaða frá því að viðkomandi var tilkynnt
   um ákvörðunina.]^1)
           Ákvæði 5. mgr. 22. gr. gilda einnig um gögn sem lögð hafa verið
   fyrir áfrýjunarnefnd.

   ^1)[22]L. 36/1996, 11. gr.

                                    26. gr.
           [Sé umsókn, sem almenningur hefur haft aðgang að, endanlega hafnað
   eða hún afskrifuð skal birta auglýsingu um það.]^1)

   ^1)[23]L. 36/1996, 12. gr.

                                    27. gr.
           Veitt einkaleyfi skulu færð inn í einkaleyfaskrá sem haldin er af
   einkaleyfayfirvöldum.

                                  III. kafli.

                        Alþjóðlegar einkaleyfisumsóknir.

                                    28. gr.
           Með alþjóðlegri einkaleyfisumsókn er átt við umsókn samkvæmt
   ákvæðum samstarfssáttmálans um einkaleyfi sem undirritaður var í
   Washington 19. júní 1970.
           Alþjóðleg einkaleyfisumsókn skal lögð inn hjá einkaleyfayfirvöldum
   eða alþjóðastofnun sem í samræmi við ákvæði sáttmálans og reglur, sem
   settar eru samkvæmt honum, hafa heimild til að veita viðtöku slíkum
   umsóknum (viðtökuyfirvöld). Alþjóðlega einkaleyfisumsókn er hægt að leggja
   inn hjá einkaleyfayfirvöldum hér á landi í samræmi við ákvæði reglugerðar
   sem iðnaðarráðherra setur. Umsækjandi skal greiða einkaleyfayfirvöldum
   tilskilið umsóknargjald.
           Ákvæði 29.38. gr. eiga við um alþjóðlegar einkaleyfisumsóknir sem
   taka til Íslands.

                                    29. gr.
           Alþjóðleg einkaleyfisumsókn, sem fengið hefur alþjóðlegan
   umsóknardag samkvæmt ákvörðun viðtökuyfirvalda, hefur sömu áhrif og
   einkaleyfisumsókn lögð inn hér á landi sama dag. Ákvæði 2. málsl. 2. mgr.
   2. gr. eiga þó því aðeins við að umsóknin hafi verið yfirfærð í samræmi
   við ákvæði 31. gr.

                                    30. gr.
           Alþjóðleg einkaleyfisumsókn telst afturkölluð að því er Ísland
   varðar í tilvikum sem nefnd eru í (i)- og (ii)-lið 1. mgr. 24. gr.
   samstarfssáttmálans um einkaleyfi.

                                    31. gr.
           Óski umsækjandi eftir því að yfirfæra alþjóðlega einkaleyfisumsókn
   til Íslands skal hann innan 20 mánaða frá alþjóðlegum umsóknardegi eða
   forgangsréttardegi umsóknarinnar, sé forgangsréttar krafist, greiða
   tilskilin gjöld til einkaleyfayfirvalda. [Enn fremur skal umsækjandi
   afhenda þýðingu á umsókninni að því marki sem ákveðið er í reglugerð.]^1)
           Ef umsækjandi óskar að gerð verði alþjóðleg forathugun á
   einkaleyfishæfi alþjóðlegrar umsóknar og lýsi hann því yfir innan 19
   mánaða frá þeim degi sem getið er um í 1. mgr. að hann í samræmi við
   ákvæði samningsins hyggist nota niðurstöður þeirrar athugunar við umsókn
   um einkaleyfi á Íslandi skal hann innan 30 mánaða frá fyrrnefndri
   dagsetningu hafa uppfyllt skilyrði 1. mgr.
           [Hafi umsækjandi greitt þau gjöld, sem krafist er, innan þess
   frests sem um getur í 1. og 2. mgr. má leggja inn tilskilda þýðingu innan
   tveggja mánaða viðbótarfrests gegn því að greitt sé ákveðið viðbótargjald
   áður en sá frestur rennur út.]^1)
           Uppfylli umsækjandi ekki skilyrði þessarar greinar telst umsóknin
   hafa verið dregin til baka að því er varðar Ísland.

   ^1)[24]L. 36/1996, 13. gr.

                                    32. gr.
           Dragi umsækjandi til baka beiðni um alþjóðlega forathugun á
   einkaleyfishæfi eða yfirlýsingu um að hann hyggist nota niðurstöður
   slíkrar athugunar við umsókn um einkaleyfi á Íslandi skal litið svo á að
   alþjóðlega umsóknin hafi verið dregin til baka að því er Ísland varðar
   nema umsækjandi hafi dregið beiðnina til baka innan þess frests sem gildir
   skv. 1. mgr. 31. gr. og yfirfært umsóknina innan þeirra tímamarka sem
   gilda skv. 1. mgr. 31. gr., sbr. 3. mgr. sömu greinar.

                                    33. gr.
           Þegar alþjóðleg einkaleyfisumsókn er yfirfærð í samræmi við ákvæði
   31. gr. gilda ákvæði II. kafla um umsóknina og meðferð hennar ef ekki er
   kveðið á um annað í þessari grein eða 34.37. gr. Umsóknina má þó því
   aðeins taka til meðferðar að liðnir séu frestir skv. 1. eða 2. mgr. 31.
   gr. nema umsækjandi óski annars.
           Ákvæði 12. gr. tekur ekki gildi fyrr en einkaleyfayfirvöld geta
   tekið umsóknina til meðferðar.
           [Þótt umsókn hafi ekki verið yfirfærð koma ákvæði 22. gr. til
   framkvæmda um leið og umsækjandi hefur uppfyllt skyldur sínar skv. 31. gr.
   með því að leggja inn þýðingu á umsókninni til einkaleyfayfirvalda.]^1)
           Við beitingu ákvæða 48., 56. og 60. gr. telst alþjóðleg
   einkaleyfisumsókn orðin öllum aðgengileg þegar hún hefur verið gerð
   aðgengileg samkvæmt ákvæðum 3. mgr. Ef einkaleyfisumsóknin uppfyllir
   skilyrði samstarfssáttmálans um form og innihald skal hún samþykkt að því
   leyti.

   ^1)[25]L. 36/1996, 14. gr.

                                    34. gr.
           [Einkaleyfi verður ekki veitt á grundvelli alþjóðlegrar
   einkaleyfisumsóknar eða henni hafnað fyrr en liðinn er frestur samkvæmt
   reglugerð nema umsækjandi hafi samþykkt að tekin verði ákvörðun um
   umsóknina innan þess frests.]^1)

   ^1)[26]L. 36/1996, 15. gr.

                                    35. gr.
           [Án samþykkis umsækjanda mega einkaleyfayfirvöld ekki veita
   einkaleyfi á grundvelli alþjóðlegrar einkaleyfisumsóknar né gera hana
   opinbera fyrr en umsóknin hefur verið gerð opinber af
   Alþjóðahugverkastofnuninni eða 20 mánuðir eru liðnir frá alþjóðlegum
   umsóknardegi eða forgangsréttardegi sé forgangsréttar krafist.]^1)

   ^1)[27]L. 36/1996, 16. gr.

                                    36. gr.
           Hafi hvorki verið gerð alþjóðleg nýnæmisrannsókn á hluta af
   alþjóðlegri einkaleyfisumsókn né alþjóðleg forathugun á einkaleyfishæfi
   þess hluta, af þeirri ástæðu að umsóknin er talin hafa að geyma tvær eða
   fleiri uppfinningar óskyldar hver annarri, og hafi umsækjandi ekki greitt
   viðbótargjald innan tilskilins frests í samræmi við ákvæði
   samstarfssáttmálans skulu einkaleyfayfirvöld rannsaka hvort matið var
   rétt. Reynist svo vera skal umræddur hluti umsóknarinnar teljast
   afturkallaður hjá einkaleyfayfirvöldum nema því aðeins að umsækjandi
   greiði tilskilið gjald innan tveggja mánaða frá því að einkaleyfayfirvöld
   tilkynntu honum um niðurstöðu rannsóknarinnar. Ef einkaleyfayfirvöld
   komast að þeirri niðurstöðu að matið hafi ekki verið rétt ber þeim að
   halda áfram málsmeðferð umsóknarinnar í heild sinni.
           Umsækjandi getur áfrýjað ákvörðun skv. 1. mgr. þess efnis að
   umsókn varði tvær eða fleiri óskyldar uppfinningar. Ákvæði 1.3. mgr. 25.
   gr. eiga hér við.
           Ef úrskurður einkaleyfayfirvalda er staðfestur telst frestur til
   greiðslu skv. 2. málsl. 1. mgr. frá þeim degi sem endanlegur úrskurður lá
   fyrir.

                                    37. gr.
           Hafi ekki farið fram alþjóðleg forathugun á einkaleyfishæfi hluta
   alþjóðlegrar einkaleyfisumsóknar af þeirri ástæðu að umsækjandi hefur
   takmarkað einkaleyfiskröfurnar samkvæmt ábendingu alþjóðlegrar
   rannsóknarstofnunar skal líta svo á að umræddur hluti umsóknarinnar hafi
   verið afturkallaður hjá einkaleyfayfirvöldum nema umsækjandi greiði
   tilskilið gjald innan tveggja mánaða frá því að einkaleyfayfirvöld sendu
   honum tilkynningu þar að lútandi með vísun til takmörkunar á þeirri
   rannsókn sem fram fór.

                                    38. gr.
           Hafi viðtökuyfirvöld hafnað því að veita alþjóðlegri
   einkaleyfisumsókn alþjóðlegan umsóknardag eða tekið ákvörðun um að
   umsóknin eða beiðni þess efnis að umsóknin taki til Íslands teljist
   afturkölluð skulu einkaleyfayfirvöld að beiðni umsækjanda sannreyna hvort
   ákvörðunin hafi verið rétt. Sama gildir ef alþjóðaskrifstofan hefur
   úrskurðað að einkaleyfisumsóknin teljist afturkölluð.
           Beiðni um endurmat skv. 1. mgr. skal koma á framfæri við
   alþjóðaskrifstofuna innan frests sem ákveðinn er í reglugerð. Innan sama
   frests, og að því marki sem kveðið er á um í reglugerð, ber umsækjanda að
   leggja fram þýðingu á umsókninni til einkaleyfayfirvalda og greiða að auki
   tilskilið umsóknargjald.
           Telji einkaleyfayfirvöld að úrskurður viðtökuyfirvalda eða
   alþjóðaskrifstofunnar sé rangur skulu þau fara með umsóknina í samræmi við
   ákvæði II. kafla. Hafi viðtökuyfirvöld ekki ákvarðað alþjóðlegan
   umsóknardag telst hún vera lögð inn þann dag sem einkaleyfayfirvöld telja
   að hefði átt að ákvarða sem alþjóðlegan umsóknardag. Sé umsóknin í samræmi
   við ákvæði samstarfssáttmálans að því er varðar form og efni skal hún
   viðurkennd að því leyti.
           Ákvæði 2. málsl. 2. mgr. 2. gr. gildir um umsókn sem tekin er til
   meðferðar skv. 3. mgr., svo fremi hún verði gerð almenningi aðgengileg
   samkvæmt ákvæðum 22. gr.

                                   IV. kafli.

                       Umfang einkaleyfis og gildistími.

                                    39. gr.
           Umfang einkaleyfisverndar ákvarðast af einkaleyfiskröfum. Skýringa
   á einkaleyfiskröfum má leita í lýsingu.

                                    40. gr.
           Veittu einkaleyfi er unnt að halda í gildi í 20 ár frá
   umsóknardegi. Greiða skal árgjald af einkaleyfi fyrir hvert gjaldár sem
   byrjar að líða eftir að leyfið er veitt. Verði einkaleyfi veitt áður en
   árgjöld fyrir umsóknina falla í gjalddaga, sbr. ákvæði 41. gr., skal
   eigandi einkaleyfisins einnig, um leið og árgjald fyrir einkaleyfið
   gjaldfellur í fyrsta skipti, greiða árgjöld fyrir þau gjaldár sem hafist
   hafa fyrir veitingu leyfisins.

                                   V. kafli.

                               Greiðsla árgjalda.

                                    41. gr.
           Árgjald fellur í gjalddaga síðasta dag fyrsta almanaksmánaðar í
   gjaldári. Árgjöld fyrir fyrstu tvö gjaldárin falla þó ekki í gjalddaga
   fyrr en árgjald fyrir þriðja gjaldár gjaldfellur. Heimilt er að greiða
   árgjald allt að þremur mánuðum fyrir gjalddaga. Ef dómstólar hnekkja
   úrskurði áfrýjunarnefndar um að hafna umsókn gjaldfellur árgjald, fyrir
   gjaldár sem hefst eftir að úrskurður áfrýjunarnefndar er kveðinn upp og
   þar til dómurinn öðlast réttargildi, ekki fyrr en tveir mánuðir eru liðnir
   frá síðastgreindum degi.
           Þegar um er að ræða seinni umsókn skv. 11. gr. teljast árgjöld,
   fyrir gjaldár sem hefjast áður en hún er lögð inn eða innan tveggja mánaða
   frá þeim degi, undir engum kringumstæðum fallin í gjalddaga fyrr en tveir
   mánuðir eru liðnir frá umræddum degi. Þegar um er að ræða alþjóðlega
   umsókn sem yfirfærð hefur verið skv. 31. gr. teljast árgjöld, fyrir
   gjaldár sem hefjast fyrir yfirfærsludag eða fyrir þann dag sem umsókn
   hefur verið tekin til meðferðar skv. 38. gr. eða innan tveggja mánaða frá
   þeim degi, undir engum kringumstæðum fallin í gjalddaga fyrr en tveir
   mánuðir eru liðnir frá þeim degi.
           Árgjald má, með tilskilinni hækkun, greiða innan sex mánaða frá
   gjalddaga.

                                    42. gr.
           Ef uppfinningamaður er umsækjandi eða eigandi einkaleyfis og
   teljist það verulegum erfiðleikum bundið fyrir hann að greiða árgjöld geta
   einkaleyfayfirvöld veitt honum greiðslufrest, enda komi fram beiðni um það
   í síðasta lagi þann dag sem árgjöldin falla í fyrsta sinn í gjalddaga.
   Greiðslufrest má veita þrjú ár í senn en þó ekki lengur en í þrjú ár frá
   veitingu einkaleyfis. Beiðni um lengingu frests skal í síðasta lagi bera
   fram þann dag sem veittur frestur rennur út.
           Ef beiðni um greiðslufrest á árgjaldi eða lengingu hans er hafnað
   telst greiðsla, sem berst innan tveggja mánaða frá því, greidd á réttum
   tíma.
           Árgjald, sem veittur hefur verið frestur til að greiða skv. 1.
   mgr., má greiða innan sex mánaða frá þeim tíma, er frestur rann út, með
   sömu hækkun og nefnd er í 3. mgr. 41. gr.

                                   VI. kafli.

                           Nytjaleyfi, framsal o.fl.

                                    43. gr.
           Hafi einkaleyfishafi veitt öðrum nytjaleyfi, þ.e. heimild til að
   hagnýta uppfinningu í atvinnuskyni, er nytjaleyfishafa óheimilt að
   framselja þann rétt til annarra nema um annað hafi verið samið.

                                    44. gr.
           Ef aðilaskipti verða að einkaleyfi eða nytjaleyfi er veitt skulu
   slíkar breytingar færðar í einkaleyfaskrá sé þess óskað.
           Ef færðar eru sönnur á að skráð nytjaleyfi sé fallið niður skal
   það afmáð í einkaleyfaskránni.
           Ákvæði 1. og 2. mgr. taka einnig til nauðungarleyfa og heimilda
   skv. 2. mgr. 53. gr.
           Málsókn vegna einkaleyfis má ætíð beina að þeim sem er skráður
   einkaleyfishafi í einkaleyfaskrá og tilkynningar frá einkaleyfayfirvöldum
   má senda honum.

                                    45. gr.
           Hafi einkaleyfð uppfinning ekki verið notuð hér á landi með
   eðlilegum hætti þegar liðin eru þrjú ár frá útgáfu einkaleyfis og fjögur
   ár frá umsóknardegi getur sá sem vill nota uppfinninguna hér á landi
   fengið nauðungarleyfi í því skyni nema gildar ástæður séu fyrir því að
   uppfinningin hafi ekki verið notuð.
           Við beitingu ákvæða 1. mgr. getur iðnaðarráðherra ákveðið ef
   fullnægt er skilyrðum um gagnkvæmni að notkun í öðru landi teljist
   jafngild notkun hér á landi.

                                    46. gr.
           [Þegar hagnýting einkaleyfðrar uppfinningar er háð einkaleyfi sem
   annar á getur eigandi fyrrnefnda einkaleyfisins fengið nauðungarleyfi til
   að hagnýta uppfinningu þá sem vernduð er með síðarnefnda einkaleyfinu
   teljist fyrrnefnda uppfinningin marka mikilvægt tæknilegt framfaraskref
   sem hefur verulega efnahagslega þýðingu.
           Hafi verið veitt nauðungarleyfi skv. 1. mgr. til að hagnýta
   einkaleyfða uppfinningu á einkaleyfishafi þeirrar uppfinningar rétt á að
   fá nauðungarleyfi með sanngjörnum kjörum til að hagnýta hina
   uppfinninguna.]^1)

   ^1)[28]L. 36/1996, 17. gr.

                                    47. gr.
           Ef það telst nauðsynlegt vegna ríkra almannahagsmuna má veita þeim
   sem hagnýta vill í atvinnuskyni uppfinningu sem annar hefur einkaleyfi
   fyrir nauðungarleyfi til slíkrar hagnýtingar.

                                    48. gr.
           Nú hagnýtir einhver í atvinnuskyni hér á landi uppfinningu sem
   sótt hefur verið um einkaleyfi fyrir þegar umsóknin verður aðgengileg
   almenningi. Getur viðkomandi þá, ef mjög sérstakar ástæður mæla með því og
   umsóknin leiðir til einkaleyfis, fengið nauðungarleyfi til að hagnýta
   uppfinninguna. Það verður því aðeins veitt að viðkomandi hafi ekki vitað
   um umsóknina og þess verði heldur ekki með sanngirni af honum krafist að
   hann hafi getað aflað sér slíkrar vitneskju. Á sömu forsendum getur sá er
   gert hefur verulegar ráðstafanir til að hagnýta uppfinninguna í
   atvinnuskyni einnig öðlast slíkan rétt.
           Nauðungarleyfi skv. 1. mgr. getur náð til tímans fyrir veitingu
   einkaleyfisins.

                                    49. gr.
           [Nauðungarleyfi verður eingöngu veitt þeim sem ekki hefur með
   samningi tekist að fá nytjaleyfi með sanngjörnum kjörum og ætla má að sé
   fær um að hagnýta uppfinninguna á sanngjarnan og viðunandi hátt og í
   samræmi við leyfið.
           Nauðungarleyfi hindrar ekki að einkaleyfishafi sjálfur hagnýti
   uppfinninguna eða veiti öðrum nytjaleyfi.
           Aðilaskipti að nauðungarleyfi eru aðeins heimil í tengslum við
   aðilaskipti að atvinnurekstri þeim sem leyfið er hagnýtt í eða til stóð að
   hagnýta það. Enn fremur gildir fyrir nauðungarleyfi sem veitt er skv. 1.
   mgr. 46. gr. að aðilaskipti að nauðungarleyfinu skulu fara fram um leið og
   aðilaskipti að því einkaleyfi sem háð er einkaleyfi í eigu annars aðila.
           Nauðungarleyfi varðandi hálfleiðaratækni verður aðeins veitt til
   opinberrar hagnýtingar, sem ekki er viðskiptalegs eðlis, eða til að koma í
   veg fyrir athæfi sem dómstóll eða stjórnvald hefur talið
   samkeppnishamlandi.]^1)

   ^1)[29]L. 36/1996, 18. gr.

                                    50. gr.
           [Héraðsdómur Reykjavíkur sker úr um hvort nauðungarleyfi skuli
   veitt, að hvaða marki hagnýta má uppfinninguna, hve hátt endurgjald skuli
   greitt einkaleyfishafa og önnur skilyrði nauðungarleyfis. Breytist
   aðstæður verulega getur dómstóllinn að kröfu annars hvors aðila fellt
   leyfið úr gildi eða ákveðið nýja skilmála.]^1)

   ^1)[30]L. 36/1996, 19. gr.

                                  VII. kafli.

                          Brottfall einkaleyfis o.fl.

                                    51. gr.
           Sé árgjald ekki greitt samkvæmt reglum í 40., 41. og 42. gr.
   fellur einkaleyfið úr gildi frá og með byrjun þess gjaldárs sem ekki er
   greitt fyrir.

                                    52. gr.
           Ógilda má einkaleyfi með dómi ef:

           1. það hefur verið veitt án þess að skilyrðum 1. og 2. gr. hafi
           verið fullnægt,
           2. það varðar uppfinningu sem ekki er lýst svo greinilega að
           fagmaður geti á grundvelli lýsingarinnar útfært uppfinninguna,
           3. það tekur til einhvers sem ekki kom fram í umsókn þegar hún var
           lögð inn eða
           4. [verndarsvið einkaleyfisins hefur verið rýmkað eftir að
           einkaleyfayfirvöld tilkynntu umsækjanda skv. 19. gr. að unnt væri
           að veita einkaleyfi.]^1)

           Einkaleyfi verður þó ekki dæmt ógilt í heild sinni af þeirri
   ástæðu að einkaleyfishafinn hafi einungis átt rétt til einkaleyfisins að
   hluta.
           Að frátöldu tilviki því, er greinir í 4. mgr., getur hver sem er
   höfðað mál samkvæmt grein þessari.
           Mál, sem reist er á því að annar hafi öðlast einkaleyfi en sá sem
   skv. 1. gr. á rétt til þess, getur sá einn höfðað er telur sig eiga rétt
   til einkaleyfisins. Mál skal höfðað innan eins árs frá því að viðkomandi
   fékk vitneskju um útgáfu einkaleyfisins og önnur þau atvik sem málsóknin
   er reist á. Hafi einkaleyfishafi verið í góðri trú þegar einkaleyfið var
   veitt eða þegar hann eignaðist það verður mál undir engum kringumstæðum
   höfðað eftir að þrjú ár eru liðin frá útgáfu einkaleyfisins.

   ^1)[31]L. 36/1996, 20. gr.

                                    53. gr.
           Hafi einkaleyfi verið veitt öðrum en þeim sem skv. 1. gr. á rétt
   til leyfisins skal rétturinn til þess yfirfærður til rétthafa með dómi ef
   hann krefst þess. Um málshöfðunarfresti fer samkvæmt ákvæðum 4. mgr. 52.
   gr.
           Hafi maður, sem misst hefur einkaleyfi með dómi, í góðri trú
   hagnýtt uppfinningu í atvinnuskyni hérlendis eða gert verulegar
   ráðstafanir til þess er honum heimilt gegn sanngjörnu gjaldi og að öðru
   leyti með sanngjörnum skilmálum að halda þeirri hagnýtingu áfram með sem
   líkustum hætti eða hefja fyrirhugaða hagnýtingu innan sömu marka. Handhafi
   skráðs nytjaleyfis hefur einnig sama rétt á sömu forsendum.
           Aðilaskipti að rétti skv. 2. mgr. geta einungis orðið í tengslum
   við aðilaskipti að þeim atvinnurekstri þar sem rétturinn er hagnýttur eða
   þar sem til stóð að beita honum.

                                    54. gr.
           Falli einkaleyfishafi frá einkaleyfi sínu með skriflegri
   yfirlýsingu til einkaleyfayfirvalda skulu þau lýsa einkaleyfið niður
   fallið.
           Nú er byrjuð málsókn um yfirfærslu á rétti til einkaleyfis og má
   þá ekki lýsa einkaleyfið niður fallið fyrr en úrlausn er fengin í málinu.

                                    55. gr.
           Þegar einkaleyfi fellur úr gildi eða það er lýst niður fallið, það
   dæmt ógilt eða réttur til þess yfirfærður skulu einkaleyfayfirvöld gefa út
   tilkynningu um það.

                                  VIII. kafli.

                 Skylda til að veita upplýsingar um einkaleyfi.

                                    56. gr.
           Beri umsækjandi um einkaleyfi fyrir sig umsókn sína gagnvart öðrum
   áður en hún er gerð almenningi aðgengileg er honum skylt að veita þeim
   aðgang að umsóknargögnunum sé þess krafist. Hafi rækt af örverustofni
   verið lögð inn til varðveislu í tengslum við umsóknina, sbr. 6. mgr. 8.
   gr., skal viðkomandi aðili einnig eiga rétt á því að fá afhent sýni af
   ræktinni. Ákvæði 2. og 3. málsl. 6. mgr. 22. gr. ásamt 7. og 8. mgr. sömu
   greinar eiga hér við.
           Gefi maður til kynna með því að snúa sér beint til annars eða með
   auglýsingu, með áritun á vöru eða umbúðir hennar eða með öðrum hætti að
   sótt hafi verið um einkaleyfi eða það veitt, án þess þó jafnframt að
   tilgreina númer einkaleyfisins eða umsóknarinnar, er honum skylt að veita
   þeim sem þess krefst þær upplýsingar án ástæðulausrar tafar. Ef
   upplýsingar eru til þess fallnar að gefa í skyn að um einkaleyfi hafi
   verið sótt eða það veitt, án þess að slíkt sé skýrt tekið fram, er skylt,
   sé þess krafist, að veita án ástæðulausrar tafar upplýsingar um hvort svo
   sé.

                                   IX. kafli.

                           Refsi- og bótaábyrgð o.fl.

                                    57. gr.
           Sá sem af ásetningi skerðir einkarétt þann er einkaleyfi veitir
   skal sæta sektum eða, ef sök er mikil, varðhaldi allt að þremur mánuðum.
           Nú er brot framið af félagi eða öðru fyrirtæki og er þá heimilt að
   dæma það í fésekt.
           Sókn sakar á sá sem misgert er við.

                                    58. gr.
           Sá sem af ásetningi eða gáleysi skerðir einkaleyfisrétt skal
   greiða hæfilegt endurgjald fyrir hagnýtingu uppfinningar og að auki
   skaðabætur fyrir annað það tjón sem skerðingin hefur haft í för með sér.
           Skerði einhver einkaleyfisrétt án þess að um ásetning eða gáleysi
   hafi verið að ræða er hann, ef og að því marki sem það telst sanngjarnt,
   skyldur til að greiða endurgjald og skaðabætur samkvæmt ákvæðum 1. mgr.

                                    59. gr.
           Nú hefur einkaleyfisréttur verið skertur og getur þá dómstóll, sé
   þess krafist og að svo miklu leyti sem það telst sanngjarnt, mælt fyrir um
   ráðstafanir til að koma í veg fyrir misnotkun afurða, sem framleiddar hafa
   verið samkvæmt einkaleyfðri uppfinningu, eða misnotkun tækja, útbúnaðar
   eða annars sem hefði skerðingu einkaleyfisréttar í för með sér. Þannig má
   mæla fyrir um að hlut verði breytt á ákveðinn hátt, hann eyðilagður eða,
   þegar um er að ræða einkaleyfisverndaðan hlut, að hann verði afhentur gegn
   endurgjaldi þeim sem misgert var við. Þetta á þó ekki við gagnvart þeim
   sem í góðri trú hefur eignast viðkomandi hlut eða öðlast umráðarétt yfir
   honum og hefur ekki sjálfur framið einkaleyfisbrot.
           Þegar mjög sérstæðar ástæður liggja til grundvallar getur
   dómstóll, þrátt fyrir ákvæði 1. mgr. og sé þess krafist, veitt eiganda
   afurða þeirra, tækja, útbúnaðar og annars, sem nefnt er í 1. mgr., heimild
   til umráða yfir þeim á gildistíma einkaleyfis eða hluta af honum gegn
   sanngjörnu endurgjaldi og að öðru leyti með sanngjörnum skilmálum.

                                    60. gr.
           [Hagnýti einhver uppfinningu í atvinnuskyni án heimildar eftir að
   umsóknargögn hafa verið gerð almenningi aðgengileg, og leiði umsóknin til
   veitingar einkaleyfis, verður ákvæðum um einkaleyfisskerðingu beitt eftir
   því sem við getur átt, að undanskildum ákvæðum 57. gr. Áður en einkaleyfi
   er veitt nær einkaleyfisverndin aðeins til þess sem leiða má bæði af
   einkaleyfiskröfum eins og þær voru þegar umsóknin var gerð almenningi
   aðgengileg og af einkaleyfinu eins og það var veitt eða því breytt skv. 3.
   mgr. 23. gr.
           Aðili, sem hagnýtir sér uppfinningu, sbr. 1. mgr., er aðeins
   skyldur til greiðslu skaðabóta að því marki sem um ræðir í 2. mgr. 58. gr.
   fyrir tjón sem leiðir af skerðingu sem átt hefur sér stað áður en veiting
   einkaleyfis var auglýst skv. 20. gr.]^1)

   ^1)[32]L. 36/1996, 21. gr.

                                    61. gr.
           Í málum, er varða einkaleyfisskerðingu, verður einkaleyfi því
   aðeins lýst ógilt að kröfu þess efnis hafi verið beint að einkaleyfishafa,
   eftir atvikum eftir að honum var stefnt samkvæmt reglum 4. mgr. 63. gr.
   Verði einkaleyfið dæmt ógilt verður ákvæðum 57.60. gr. ekki beitt.

                                    62. gr.
           Sá sem lætur undir höfuð leggjast að uppfylla skyldur sínar skv.
   56. gr. eða gefur rangar upplýsingar skal sæta sektum ef ekki liggur
   þyngri refsing við broti hans samkvæmt öðrum lögum. Hann skal og bæta það
   tjón sem af háttsemi hans hefur hlotist, að því marki sem sanngjarnt
   verður talið.
           Ákvæði 2. og 3. mgr. 57. gr. eiga hér einnig við.

                                    63. gr.
           [Sá sem höfðar mál til ógildingar einkaleyfi eða um yfirfærslu á
   rétti til einkaleyfis eða til að öðlast nauðungarleyfi skal tilkynna það
   einkaleyfayfirvöldum.]^1) Samtímis skal hann með ábyrgðarbréfi tilkynna
   málshöfðunina öllum skráðum nytjaleyfishöfum sé heimilisfangs þeirra getið
   í einkaleyfaskránni. Nytjaleyfishafi, sem höfða vill mál vegna skerðingar
   á einkaleyfi, skal með sama hætti tilkynna það einkaleyfishafa, enda sé
   heimilisfangs hans getið í skránni.
           Sanni stefnandi ekki á þingfestingardegi að tilkynningar skv. 1.
   mgr. hafi verið sendar getur dómstóllinn veitt honum frest svo að
   skilyrðum 1. mgr. verði fullnægt. Nýti stefnandi ekki frestinn í þessu
   skyni skal vísa máli hans frá dómi.
           Nú höfðar einkaleyfishafi mál vegna einkaleyfisskerðingar og vilji
   stefndi gera kröfu um að einkaleyfið verði dæmt ógilt skal hann samkvæmt
   ákvæðum 1. mgr. tilkynna það einkaleyfayfirvöldum og skráðum
   nytjaleyfishöfum. Ákvæði 2. mgr. eiga hér einnig við og verður kröfunni um
   ógildingu einkaleyfis vísað frá dómi ef stefndi nýtir ekki frestinn.
           Í málum um einkaleyfisskerðingu, sem nytjaleyfishafi höfðar, getur
   stefndi stefnt einkaleyfishafanum án tillits til varnarþings hans til að
   beina að honum kröfu um ógildingu einkaleyfisins.

   ^1)[33]L. 36/1996, 22. gr.

                                    64. gr.
           Eftirgreind mál skal höfða fyrir [héraðsdómi]^1) Reykjavíkur:

           1. mál um rétt til uppfinningar sem sótt hefur verið um einkaleyfi
           fyrir,
           2. mál um veitingu einkaleyfis, sbr. 3. mgr. 25. gr.,
           3. mál um ógildingu einkaleyfis eða um yfirfærslu á rétti til
           einkaleyfis, sbr. 52. og 53. gr., svo og mál um réttindi skv. 2.
           mgr. 53. gr.,
           4. mál um réttindi skv. 4. gr. og 2. mgr. 74. gr.,
           5. mál um einkaleyfisskerðingu,
           6. mál um aðilaskipti að einkaleyfi og mál um nytjaleyfi.

           Umsækjendur og einkaleyfishafar, sem ekki eru heimilisfastir hér á
   landi, skulu taldir eiga varnarþing í Reykjavík í málum samkvæmt lögum
   þessum.

   ^1)[34]L. 92/1991, 106. gr.

                                  [64. gr. a.
           Taki einkaleyfi til aðferðar við framleiðslu nýrrar afurðar ber að
   líta svo á að sama afurð, sem framleidd er af öðrum en einkaleyfishafa,
   hafi verið framleidd með einkaleyfðu aðferðinni, nema annað verði sannað.
           Við sönnunarfærslu fyrir hinu gagnstæða skal virða réttmæta
   hagsmuni aðila til að vernda framleiðslu- og viðskiptaleyndarmál.]^1)

   ^1)[35]L. 36/1996, 23. gr.

                                    65. gr.
           Endurrit dóma í málum skv. 50. gr. og 1. mgr. 64. gr. skal dómari
   að eigin frumkvæði láta einkaleyfayfirvöldum í té.

                                 [IX. kafli a.

                               Viðbótarvernd.]^1)

   ^1)[36]L. 36/1996, 24. gr.

                                  [65. gr. a.
           Reglugerð ESB-ráðsins nr. 1768/1992 um útgáfu viðbótarvottorðs um
   vernd lyfja, 6. liður í viðauka 17 við samninginn um Evrópska
   efnahagssvæðið, fylgir lögum þessum og telst hluti af þeim.^1) [Reglugerð
   Evrópuþingsins og ráðsins (EB) nr. 1610/96, um útgáfu viðbótarvottorðs um
   vernd plöntuvarnarefna, sem birt er sem 6. liður a í sama viðauka, fylgir
   og lögunum og telst hluti þeirra að teknu tilliti til aðlögunarákvæða
   samkvæmt ákvörðun sameiginlegu EES-nefndarinnar nr. 59/97 frá 31. júlí
   1997. Ákvæði reglugerðanna skulu hafa lagagildi hér á landi.]^2)
           Umsókn um viðbótarvernd skal leggja inn skriflega til
   einkaleyfayfirvalda. Umsækjandi skal greiða tilskilið umsóknargjald.
           Fyrir viðbótarvernd skal greiða tiltekið árgjald fyrir hvert
   gjaldár sem hefst eftir að einkaleyfið fellur úr gildi. Um árgjöld gilda
   að öðru leyti sömu reglur og um árgjöld af einkaleyfum.
           Nánari reglur um umsóknir um viðbótarvernd, meðferð þeirra og
   rannsókn, skráningu viðbótarverndar og fleira skulu settar í reglugerð.
           Viðurlagaákvæði 57. og 62. gr. eiga einnig við um
   viðbótarvernd.]^3)

   ^1)Reglugerðin er birt í Stjtíð. A 1996, bls. 8488.^2)[37]L. 132/1997, 1.
   gr. Reglugerðin og ákvörðunin eru birtar í Stjtíð. A 1997, bls.
   460465.^3)[38]L. 36/1996, 24. gr.

                                   X. kafli.

                                  Ýmis ákvæði.

                                    66. gr.
           Einkaleyfishafi, sem ekki hefur heimilisfesti hér á landi, skal
   hafa umboðsmann sem búsettur er hérlendis. Í einkaleyfaskrá skal skrá hver
   umboðsmaður er. Umboðsmaður hefur, fyrir hönd einkaleyfishafa, heimild til
   að taka við stefnu og öðrum tilkynningum er einkaleyfið varða.
           Hafi einkaleyfishafi ekki umboðsmann fer um birtingu stefnu eftir
   ákvæðum laga um meðferð einkamála í héraði. Einnig skal í ábyrgðarbréfi
   senda skráðum einkaleyfishafa afrit stefnu. Sama gildir um aðrar
   tilkynningar er einkaleyfið varða.
           Iðnaðarráðherra getur ákveðið að reglur 1. mgr. gildi ekki
   gagnvart einkaleyfishafa sem heimilisfesti á í öðru landi ef
   einkaleyfishafar, sem heimilisfesti eiga hér á landi, njóta sama réttar að
   þessu leyti í hinu erlenda ríki. Hið sama gildir einnig ef einkaleyfishafi
   hefur umboðsmann sem búsettur er í viðkomandi ríki og sá hinn sami er
   skráður í einkaleyfaskrá hér á landi sem umboðsmaður með heimild til að
   taka við stefnu og öðrum tilkynningum.

                                    67. gr.
           [Umsækjandi, einkaleyfishafi eða sá sem krafist hefur ógildingar á
   einkaleyfi getur skotið til áfrýjunarnefndar öðrum endanlegum ákvörðunum
   einkaleyfaskrifstofunnar en getið er í 24. gr. í síðasta lagi tveimur
   mánuðum eftir að honum var tilkynnt um ákvörðunina. Sama gildir um
   ákvarðanir skv. 42. gr. eða 1. og 2. mgr. 72. gr., svo og 73. gr. Aðrir,
   sem hagsmuna eiga að gæta, geta með sama hætti skotið umræddum ákvörðunum
   til áfrýjunarnefndar í síðasta lagi tveimur mánuðum eftir að hún var
   birt.]^1)
           Innan sama frests skal greiða tilskilið áfrýjunargjald. Sé það
   ekki gert skal vísa áfrýjuninni frá.

   ^1)[39]L. 36/1996, 25. gr.

                                    68. gr.
           Í reglugerð^1) skal kveðið á um gjöld samkvæmt lögum þessum,
   þóknun fyrir þjónustu og þess háttar. Einnig er heimilt að ákveða í
   reglugerð að ekki verði greitt árgjald skv. 41. gr. fyrir eitt eða fleiri
   hinna fyrstu gjaldára.

   ^1)[40]Rg. 673/1996, sbr. [41]288/1996. [42]Rg. 639/1995, sbr.
   [43]288/1996, [44]200/1997 og [45]758/1997.

                                    69. gr.
           [Iðnaðarráðherra setur nánari reglur^1) um einkaleyfisumsóknir og
   meðferð þeirra, um meðferð andmælamála, um skipulag og færslu
   einkaleyfaskrár, um útgáfu og efni einkaleyfatíðinda, um skipulag og
   starfshætti einkaleyfaskrifstofu og áfrýjunarnefndar, svo og almennt um
   framkvæmd laga þessara.]^2) Þar má m.a. kveða á um að dagbækur
   einkaleyfaskrifstofunnar um innkomnar umsóknir skuli vera öllum
   aðgengilegar.
           Iðnaðarráðherra getur ákveðið, að ósk yfirvalda í öðru landi, að
   einkaleyfayfirvöld hér á landi veiti hinu erlenda yfirvaldi upplýsingar um
   meðferð á innlögðum einkaleyfisumsóknum. Einnig getur iðnaðarráðherra
   ákveðið að einkaleyfayfirvöld hér á landi geti við mat á einkaleyfishæfi
   umsóknar lagt til grundvallar rannsókn á einkaleyfishæfi uppfinningar sem
   fram hefur farið hjá einkaleyfayfirvöldum í öðru landi eða hjá alþjóðlegri
   stofnun.
           Iðnaðarráðherra getur enn fremur ákveðið að umsækjandi hér á
   landi, sem lagt hefur inn sambærilega umsókn um einkaleyfi í öðru landi,
   skuli, að kröfu einkaleyfayfirvalda hér á landi, innan ákveðins frests
   láta í té upplýsingar sem honum hafa verið veittar af einkaleyfayfirvöldum
   í viðkomandi landi um niðurstöður rannsóknar á einkaleyfishæfi
   uppfinningar ásamt afriti af bréfaskriftum þeirra á milli. Upplýsinga
   verður þó ekki krafist vegna alþjóðlegrar umsóknar sem fjallað er um í
   III. kafla laganna ef fram hefur farið alþjóðleg forathugun á
   einkaleyfishæfi hennar og skýrsla um rannsóknina hefur verið látin
   einkaleyfayfirvöldum í té.

   ^1)[46]Rg. 574/1991, [47]augl. 575/1991.^2)[48]L. 36/1996, 26. gr.

                                    70. gr.
           Ef nauðsyn krefur vegna neyðarástands af völdum náttúruhamfara,
   stríðs eða yfirvofandi stríðshættu getur iðnaðarráðherra ákveðið að réttur
   til að hagnýta uppfinningu falli til ríkisins eða annars aðila sem
   ráðherra ákveður. Fullt endurgjald skal koma fyrir slíka yfirtöku. Náist
   ekki samkomulag um endurgjald skal það ákveðið með mati samkvæmt [49]lögum
   nr. 11/1973.
           Ef réttur til að hagnýta uppfinningu er yfirtekinn á grundvelli
   ákvörðunar skv. 1. mgr. af öðrum en ríkinu og sá aðili greiðir ekki
   endurgjald það sem þar um ræðir er ríkinu skylt að kröfu þess, sem rétt á
   til endurgjaldsins, að greiða það samstundis.

                                    71. gr.
           Einkaleyfaskrifstofunni er heimilt að taka að sér verkefni við
   öflun eða úrvinnslu gagna er hún varðveitir eða hefur aðgang að og eru
   orðin almenningi aðgengileg. Nánar skal kveðið á um slíka
   upplýsingaþjónustu og gjaldtöku fyrir hana í reglugerð.

                                    72. gr.
           Nú glatar einkaleyfisumsækjandi, að frátöldum þeim tilvikum sem
   nefnd eru í 2. mgr., rétti af þeirri ástæðu að hann eða umboðsmaður hans
   hefur ekki gert ráðstafanir hjá einkaleyfayfirvöldum innan þess frests sem
   settur er í lögum þessum eða á grundvelli þeirra og hafi hlutaðeigandi
   gert allt sem með sanngirni má af honum krefjast til að virða frestinn og
   geri hann viðeigandi ráðstafanir innan tveggja mánaða frá brottfalli
   hindrunar er töfinni olli, en þó aldrei síðar en einu ári frá lokum
   frestsins, skulu einkaleyfayfirvöld endurveita honum réttinn. Til þess að
   rétturinn verði endurveittur þarf, innan sama frests, að leggja fram
   skriflega beiðni þar að lútandi og greiða tilskilin gjöld.
           Ákvæði 1. mgr. eiga með sama hætti við ef umsækjandi eða
   einkaleyfishafi hefur ekki greitt árgjald innan þess frests sem ákveðinn
   er í 3. mgr. 41. gr. eða 3. mgr. 42. gr. Beiðni um endurveitingu réttinda
   í þeim tilvikum þarf þó að hafa borist og árgjaldið greitt í síðasta lagi
   sex mánuðum frá lokum frestsins.
           Ákvæði 1. mgr. eiga ekki við um frest skv. 1. mgr. 6. gr. og 3.
   mgr. 25. gr.

                                    73. gr.
           Nú hefur umsækjandi í þeim tilvikum, er greinir í 31. gr. og 38.
   gr., sent gögn eða gjöld í pósti, en sendingin ekki komið fram á réttum
   tíma, og hafi viðeigandi gögnum eða gjaldi verið komið til
   einkaleyfayfirvalda innan tveggja mánaða frá því að umsækjanda varð ljóst
   eða hann mátti vita að frestur var liðinn eða í síðasta lagi einu ári
   eftir að frestur var liðinn skulu einkaleyfayfirvöld endurveita réttindin
   ef:

           1. póstsamgöngur hafa legið niðri síðustu 10 daga fyrir lok
           frestsins vegna stríðs, byltingar, uppþots, verkfalls,
           náttúruhamfara eða af öðrum svipuðum ástæðum á þeim stað þar sem
           sendandi dvelst eða hefur starfsemi sína og gögnin eða gjöldin eru
           send einkaleyfayfirvöldum innan fimm daga frá því að póstsamgöngur
           hófust að nýju eða
           2. gögnin eða gjaldið hafa verið send í ábyrgðarpósti til
           einkaleyfayfirvalda í síðasta lagi fimm dögum fyrir lok frestsins.
           Ákvæðið á þó aðeins við ef ábyrgðarsendingin var send í flugpósti
           nema slíkt sé ekki mögulegt eða ef sendandi hefur haft ástæðu til
           að ætla að hún kæmist til skila í síðasta lagi tveimur dögum frá
           sendingardegi.

           Óski umsækjandi eftir endurveitingu réttinda skv. 1. mgr. skal
   hann innan þar tilgreinds frests senda einkaleyfayfirvöldum skriflega
   beiðni þar að lútandi.

                                    74. gr.
           Það skal auglýst ef orðið er við beiðni um endurveitingu skv. 72.
   eða 73. gr. og umsókn, sem hefur verið afskrifuð eða hafnað eftir að hún
   var gerð almenningi aðgengileg, er tekin til áframhaldandi meðferðar eða
   niðurfallið einkaleyfi öðlast gildi að nýju á grundvelli
   endurveitingarinnar.
           Hafi maður í góðri trú byrjað að hagnýta uppfinningu hér á landi í
   atvinnuskyni, eða gert verulegar ráðstafanir til þess eftir að liðinn er
   tilskilinn frestur til endurupptöku umsóknar sem hefur verið afskrifuð eða
   hafnað, ellegar eftir að tilkynnt hefur verið að einkaleyfi sé fallið úr
   gildi, en þó áður en auglýsing skv. 1. mgr. hefur verið gefin út, þá getur
   hlutaðeigandi haldið hagnýtingu áfram með sama hætti og áður var.
           Aðilaskipti að rétti skv. 2. mgr. geta einungis orðið í tengslum
   við aðilaskipti að þeim atvinnurekstri þar sem rétturinn er hagnýttur eða
   þar sem til stóð að beita honum.

                                   XI. kafli.

                               Gildistökuákvæði.

                                    75. gr.
           Lög þessi öðlast gildi 1. janúar 1992. ...
           [Einkaleyfi fyrir lækningalyfjum er hægt að veita eftir 1. júní
   1996 á grundvelli umsókna sem lagðar eru inn eftir 1. janúar 1995.]^1)
           [Einkaleyfi fyrir nautna- eða næringarefnum er hægt að veita á
   grundvelli umsókna sem lagðar eru inn eftir 1. janúar 1992.]^2)
           Ákvæði III. kafla laganna taka ekki gildi fyrr en auglýsing hefur
   verið birt um að Ísland hafi gerst aðili að samstarfssáttmálanum.
           Ákvæði 8., 22. og 56. gr. laganna um varðveislu ræktar af
   örverustofni taka ekki gildi fyrr en slíkt verður ákveðið með reglugerð og
   verður einungis beitt varðandi umsóknir sem lagðar eru inn eftir að
   ákvæðin taka gildi.

   ^1)[50]L. 36/1996, 27. gr.^2)[51]L. 67/1993, 2. gr.

                                    76. gr.
           Lögin gilda um einkaleyfi, sem veitt hafa verið eða veitt verða í
   samræmi við eldri lög, með þeim takmörkunum sem leiðir af eftirfarandi
   ákvæðum:

           1. Einkaleyfi, sem um ræðir í 1. málsl. þessarar greinar, verða
           einungis ógilt í samræmi við ákvæði [52]20. gr. laga nr. 12 20.
           júní 1923.
           2. Gildistími einkaleyfa, sem veitt eru 10 árum fyrir gildistöku
           þessara laga eða fyrr, ræðst af ákvæði 1. mgr. [53]4. gr. laga nr.
           12 20. júní 1923. Gildistími annarra einkaleyfa, sem veitt eru í
           samræmi við eldri lög, ræðst af lögum þessum en þó þannig að hann
           verði ekki styttri en 15 ár frá útgáfudegi.
           3. Ákvæði [54]laga nr. 12 20. júní 1923 um viðbótareinkaleyfi
           gilda áfram um þau viðbótareinkaleyfi sem veitt hafa verið í
           samræmi við þau lög.

                                    77. gr.
           Hafi stofnast réttur til að hagnýta uppfinningu á grundvelli
   ákvæðis 1. mgr. [55]6. gr. laga nr. 12 20. júní 1923 áður en lög þessi
   taka gildi skal sá réttur haldast þótt skilyrði 4. gr. þessara laga séu
   ekki uppfyllt.

                                    78. gr.
           [Um meðferð og ákvarðanir varðandi einkaleyfishæfi umsókna, sem
   lagðar hafa verið inn fyrir 1. janúar 1992, fer eftir ákvæðum [56]laga nr.
   12 20. júní 1923 með þeim undantekningum sem leiða má af öðrum ákvæðum
   þessa kafla.]^1)

   ^1)[57]L. 67/1993, 3. gr.

                                    79. gr.
           [Hafi umsókn, sem var til meðferðar hjá einkaleyfayfirvöldum fyrir
   1. janúar 1992, ekki verið auglýst fyrir þann tíma í samræmi við [58]13.
   gr. laga nr. 12 20. júní 1923 gilda ákvæði þessara laga um meðferð
   umsóknarinnar.]^1)

   ^1)[59]L. 67/1993, 4. gr.

                                    80. gr.
           Nú hagnýtir einhver við gildistöku laga þessara í atvinnuskyni hér
   á landi uppfinningu sem ekki hefur verið unnt að veita einkaleyfi fyrir
   samkvæmt ákvæðum [60]1. gr. laga nr. 12 20. júní 1923 eða gerir verulegar
   ráðstafanir til að hagnýta slíka uppfinningu. Honum er þá heimilt að halda
   þeirri hagnýtingu áfram í samræmi við 4. gr. þessara laga óháð því hvort
   hagnýtingin eða ráðstafanir þar að lútandi hófust eftir að umsókn um
   einkaleyfi fyrir viðkomandi uppfinningu var lögð inn og óháð því hvort
   einkaleyfi verður síðar veitt fyrir henni.
           Nú hagnýtir einhver við gildistöku laga þessara í atvinnuskyni hér
   á landi uppfinningu, sem annar hefur einkaleyfi fyrir, án þess að sú
   hagnýting sé óheimil með tilliti til [61]5. gr. laga nr. 12 20. júní 1923,
   eða gerir verulegar ráðstafanir til slíkrar hagnýtingar. Honum er þá
   heimilt að halda þeirri hagnýtingu áfram innan sömu marka þrátt fyrir að
   hagnýtingin væri óheimil skv. 3. gr. þessara laga. Aðilaskipti að slíkum
   rétti geta einungis orðið í tengslum við aðilaskipti að þeim
   atvinnurekstri þar sem rétturinn er hagnýttur eða þar sem til stóð að
   beita honum.

                                    81. gr.
           Nú hefur uppfinning orðið kunnug almenningi fyrir gildistöku laga
   þessara vegna aðgerða af hálfu umsækjanda eða einhvers sem hann sækir rétt
   sinn til. Ef lögð er inn umsókn um einkaleyfi fyrir þeirri uppfinningu
   innan sex mánaða frá gildistöku laga þessara skulu einungis ákvæði 4.
   tölul. 2. mgr. [62]1. gr. laga nr. 12 20. júní 1923 gilda við mat á því að
   hve miklu leyti hægt sé að veita einkaleyfi með tilliti til ofangreindra
   aðgerða eða að hve miklu leyti veitt einkaleyfi verði ógilt.

                                    82. gr.
           Árgjöld af einkaleyfum, sem veitt hafa verið eða veitt verða í
   samræmi við eldri lög, gjaldfalla í fyrsta sinn þegar einkaleyfisgjald
   samkvæmt núgildandi reglum, sbr. 8. gr. rg. nr. 59/1966, hefði næst átt að
   gjaldfalla eftir gildistöku laga þessara. Eftir það gjaldfalla þau í
   samræmi við ákvæði laga þessara.
           Greiða skal árgjöld af umsóknum sem lagðar hafa verið inn fyrir
   gildistöku laga þessara. Árgjald fyrir slíkar umsóknir reiknast í fyrsta
   sinn frá þeim almanaksdegi eftir gildistöku laganna sem umsóknin var
   upphaflega lögð inn á. Árgjöld fyrir fyrstu tvö gjaldárin eftir gildistöku
   laganna falla þó ekki í gjalddaga fyrr en árgjald fyrir þriðja gjaldár
   gjaldfellur.

References

   Visible links
   1. http://www.althingi.is/dba-bin/lawformpr.pl?lnr=1991017
   2. file://ekkitil/ekkitil.html?1993067#g1
   3. file://ekkitil/ekkitil.html?1996036#g1
   4. file://ekkitil/ekkitil.html?1996036#g2
   5. file://ekkitil/ekkitil.html?REGL/1991574
   6. file://ekkitil/ekkitil.html?REGL/1995661
   7. file://ekkitil/ekkitil.html?REGL/1996268
   8. file://ekkitil/ekkitil.html?REGL/1996679
   9. file://ekkitil/ekkitil.html?1991575
  10. file://ekkitil/ekkitil.html?REGL/1995661
  11. file://ekkitil/ekkitil.html?REGL/1996286
  12. file://ekkitil/ekkitil.html?1996036#g3
  13. file://ekkitil/ekkitil.html?1996036#g4
  14. file://ekkitil/ekkitil.html?1996036#g5
  15. file://ekkitil/ekkitil.html?1996036#g6
  16. file://ekkitil/ekkitil.html?1996036#g7
  17. file://ekkitil/ekkitil.html?1996036
  18. file://ekkitil/ekkitil.html?1996036#g31
  19. file://ekkitil/ekkitil.html?1996036#g8
  20. file://ekkitil/ekkitil.html?1996036#g9
  21. file://ekkitil/ekkitil.html?1996036#g10
  22. file://ekkitil/ekkitil.html?1996036#g11
  23. file://ekkitil/ekkitil.html?1996036#g12
  24. file://ekkitil/ekkitil.html?1996036#g13
  25. file://ekkitil/ekkitil.html?1996036#g14
  26. file://ekkitil/ekkitil.html?1996036#g15
  27. file://ekkitil/ekkitil.html?1996036#g16
  28. file://ekkitil/ekkitil.html?1996036#g17
  29. file://ekkitil/ekkitil.html?1996036#g18
  30. file://ekkitil/ekkitil.html?1996036#g19
  31. file://ekkitil/ekkitil.html?1996036#g20
  32. file://ekkitil/ekkitil.html?1996036#g21
  33. file://ekkitil/ekkitil.html?1996036#g22
  34. file://ekkitil/ekkitil.html?1991092#g106
  35. file://ekkitil/ekkitil.html?1996036#g23
  36. file://ekkitil/ekkitil.html?1996036#g24
  37. file://ekkitil/ekkitil.html?1997132#g1
  38. file://ekkitil/ekkitil.html?1996036#g24
  39. file://ekkitil/ekkitil.html?1996036#g25
  40. file://ekkitil/ekkitil.html?REGL/1996673
  41. file://ekkitil/ekkitil.html?REGL/1996288
  42. file://ekkitil/ekkitil.html?REGL/1995639
  43. file://ekkitil/ekkitil.html?REGL/1996288
  44. file://ekkitil/ekkitil.html?REGL/1997200
  45. file://ekkitil/ekkitil.html?REGL/1997758
  46. file://ekkitil/ekkitil.html?REGL/1991574
  47. file://ekkitil/ekkitil.html?AUGL/1991575
  48. file://ekkitil/ekkitil.html?1996036#g26
  49. file://1973011.html
  50. file://ekkitil/ekkitil.html?1996036#g27
  51. file://ekkitil/ekkitil.html?1993067#g2
  52. file://ekkitil/ekkitil.html?1923012#g20
  53. file://ekkitil/ekkitil.html?1923012#g4
  54. file://ekkitil/ekkitil.html?1923012
  55. file://ekkitil/ekkitil.html?1923012#g6
  56. file://ekkitil/ekkitil.html?1923012
  57. file://ekkitil/ekkitil.html?1993067#g3
  58. file://ekkitil/ekkitil.html?1923012#g13
  59. file://ekkitil/ekkitil.html?1993067#g4
  60. file://ekkitil/ekkitil.html?1923012#g1
  61. file://ekkitil/ekkitil.html?1923012#g5
  62. file://ekkitil/ekkitil.html?1923012#g1
