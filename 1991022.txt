                                    dálkum.

   --------------------------------------------------------------------------

                              Lög um samvinnufélög

                              1991 nr. 22 27. mars

   --------------------------------------------------------------------------

                      I. kafli. Starfssvið samvinnufélaga.
  1. gr. Lög þessi gilda um félög er stofnuð eru á samvinnugrundvelli með því
    markmiði að efla hag félagsmanna eftir viðskiptalegri þátttöku þeirra í
     félagsstarfinu. Í samvinnufélögum er félagatala óbundin, stofnfé ekki
  fastákveðin fjárhæð, félagsmenn og aðrir félagsaðilar bera ekki persónulega
 ábyrgð á heildarskuldbindingum félagsins og skipulag og starfsemi félagsins er
                           sem í lögum þessum segir.
  [Viðskiptaráðherra fer með mál er varða samvinnufélög samkvæmt lögum þessum,
önnur en þau sem varða skráningu samvinnufélaga en með þau fer ráðherra Hagstofu
Íslands. Með ráðherra er í lögum þessum átt við viðskiptaráðherra nema ráðherra
                Hagstofu Íslands sé tilgreindur sérstaklega.]^1)
                             ^1)[2]L. 44/1997, 1. gr.
        2. gr. Starfssvið samvinnufélags getur verið svo sem hér segir:
    1. Að útvega félagsmönnum og öðrum vörur og hvers konar þjónustu til eigin
                                     þarfa.
   2. Að vinna og selja afurðir sem félagsmenn framleiða í eigin atvinnurekstri.
   3. Að annast starfsemi er miðar á annan hátt að því að efla hag félagsmanna.
[2. gr. a. Heimilt er samvinnufélagi, að fullnægðum skilyrðum sem talin eru upp
í 2. mgr., að starfrækja innlánsdeild sem tekur við innlögum frá félagsmönnum og
viðskiptaaðilum til ávöxtunar sem rekstrarfé félagsins. Um útborganir á innlögum
                       fer eftir ákvæðum félagssamþykkta.
     Skilyrði fyrir því að samvinnufélag megi starfrækja innlánsdeild eru:
   1. Að eigið fé félagsins sé minnst 100 milljónir króna og hlutfall eigin fjár
   þess af heildareignum eigi lægra en 18%  átján af hundraði . Fyrrgreind
   lágmarksfjárhæð er miðuð við verðlag í byrjun árs 1993 og skal breytast í
          upphafi hvers árs í hátt við breytingar á lánskjaravísitölu.
   Fullnægi samvinnufélag ekki þessum skilyrðum er viðskiptaráðherra heimilt að
veita hlutaðeigandi félagi frest í allt að sex mánuði til þess að auka eigið fé
að fyrrgreindum lágmörkum. Séu til þess ríkar ástæður að mati ráðherra er honum
           heimilt að framlengja þennan frest í allt að þrjá mánuði.
   2. Að endurskoðun á reikningum félagsins sé í höndum löggilts endurskoðanda,
                              sbr. 2. mgr. 68. gr.
   3. Að félagið sé aðili að Tryggingarsjóði innlánsdeilda. Samþykktir sjóðsins
                   skulu staðfestar af viðskiptaráðherra.^1)
 Til tryggingar fyrir fé því, sem lagt er í innlánsdeild, eru eignir félagsins,
 þar með talin eign í Tryggingarsjóði innlánsdeilda og ábyrgð félagsmanna skv.
                                    18. gr.
       Óheimilt er innlánsdeild að veita lán í eigin nafni eða reka aðra
    fjármálastarfsemi en um getur í 1. mgr. og hún telst hvorki innláns- né
            lánastofnun í skilningi laga um Seðlabanka Íslands.]^2)
                    ^1)Samþ. 364/1994. ^2)[3]L. 84/1993, 1. gr.
 3. gr. Félögum, sem skrásett eru eftir lögum þessum, er einum rétt og skylt að
hafa í nafni sínu orðin kaupfélag (skammstafað kf.), samvinnufélag (skammstafað
svf.), pöntunarfélag (skammstafað pf.) eða framleiðslusamvinnufélag (skammstafað
                                     fsf.).
       Um heiti samvinnufélags fer að öðru leyti eftir ákvæðum firmalaga.

                       II. kafli. Stofnun samvinnufélags.
     4. gr. Nú vilja menn stofna samvinnufélag og skulu þeir þá kveðja til
 stofnfundar á því starfssvæði eða starfssviði sem félaginu er ætlað að ná til.
 Stofnfund skal boða með opinberri auglýsingu og með þeim hætti að ætla megi að
  berist til allra þeirra sem hag geti haft af þátttöku í starfsemi félagsins.
 Auk einstaklinga geta stofnendur samvinnufélags verið félög eða stofnanir, sem
    stunda atvinnurekstur, sé það boðað í auglýsingu um stofnfund félagsins.
 Bú stofnanda má eigi vera undir gjaldþrotaskiptum og ef hann er einstaklingur
                            skal hann vera lögráða.
   Sá sem undirritar samþykktir og önnur stofnskjöl fyrir hönd lögaðila skal
fullnægja þeim skilyrðum er segir um einstaklinga. Hann ber auk umbjóðanda síns
ábyrgð, svo sem sjálfur væri hann stofnandi, nema á greiðslu þess aðildargjalds
                  sem umbjóðandi hans hefur skrifað sig fyrir.
  Á fundinum, sem um ræðir í 1. mgr., skal bera stofnun samvinnufélags upp til
 umræðu og atkvæða. Ef 15 aðilar eða fleiri koma sér saman um félagsstofnun og
 bindast samtökum og gerast félagsmenn setja þeir félaginu samþykktir í samræmi
  við lög þessi. Er þá félagið löglega stofnað, sbr. þó 6. og 9. gr. Ráðherra
 getur heimilað frávik frá lágmarksfjölda stofnenda samkvæmt þessari málsgrein.
  5. gr. Í samþykktum samvinnufélags skal m.a. fjallað um eftirfarandi atriði:
                  1. Heiti félagsins, heimilisfang og varnarþing.
                               2. Tilgang félagsins.
     3. Starfssvæði eða starfssvið sem félaginu er aðallega ætlað að starfa á.
    4. Fjölda stjórnarmanna, varastjórnarmanna og skoðunarmanna (endurskoðenda)
                   svo og hvernig kjöri þeirra skuli háttað.
       5. Deildaskipun félagsins, ef gert er ráð fyrir því fyrirkomulagi, og
                      kosningu fulltrúa deilda á aðalfund.
        6. Ráðningu framkvæmdastjóra (kaupfélagsstjóra) og starfssvið hans.
    7. Boðun til félagsfundar (deildarfundar) og hvenær aðalfund skuli halda ár
                                     hvert.
         8. Fjárhæð aðildargjalds, sem breyta má til samræmis við almennar
              verðlagsbreytingar, gjalddaga þess og greiðsluform.
         9. Almenn skilyrði um aðild að félaginu og um brottfall aðildar.
               10. Aðild lögaðila að félaginu ef um það er að ræða.
                          11. Atkvæðavægi á félagsfundum.
        12. Ráðstöfun eigna félagsins ef því er slitið án gjaldþrotaskipta.
   13. Ákvæði um aðild starfsmanna að stjórn félagsins ef um slíka heimild er að
                                     ræða.
                    14. Ákvæði um rétt til setu á félagsfundum.
     15. Ákvæði um B-deild stofnsjóðs félagsins, ef um það er að ræða, um sölu
             hluta og útgáfu samvinnuhlutabréfa og um arðgreiðslur.
              16. Ákvæði um ráðstöfun tekjuafgangs, sbr. VIII. kafla.
  6. gr. Jafnskjótt og samvinnufélag er stofnað og því settar samþykktir skal
           kjósa því stjórn og [endurskoðendur eða skoðunarmenn].^1)
                            ^1)[4]L. 144/1994, 85. gr.
   7. gr. Stjórn félagsins heldur skrá yfir félagsaðila. Skal geyma skrána á
                   skrifstofu félagsins og er hún öllum opin.
 8. gr. Rita skal fundargerð um það sem gerist á stofnfundi félagsins. Skal hún
         skráð í fundargerðabók þess og undirrituð af öllum stofnendum.

                      III. kafli. Skráning samvinnufélags.
 9. gr. Samvinnufélag skal skrásett samkvæmt lögum þessum og getur það þá fyrst
   öðlast réttindi á hendur öðrum aðilum með samningi og aðrir á hendur því.
          Óskrásett samvinnufélag getur ekki verið aðili að dómsmálum.
 Ef löggerningur er gerður fyrir hönd óskrásetts félags bera þeir, sem átt hafa
 þátt í gerningnum eða ákvörðunum um hann, óskipta persónulega ábyrgð á efndum.
Við skráninguna tekur félag við þeim skyldum sem leiddi af stofnsamningi eða sem
                    félag hefur tekið á sig eftir stofnfund.
    10. gr. [Hagstofa Íslands annast skráningu samvinnufélaga og starfrækir
                        samvinnufélagaskrá í því skyni.
Ráðherra Hagstofu Íslands er heimilt að setja með reglugerð^1) nánari ákvæði um
  skráningu samvinnufélaga, þar með talið um skipulag skráningarinnar, rekstur
samvinnufélagaskrár, aðgang að skránni og gjaldtöku, m.a. fyrir útgáfu vottorða
og afnot af þeim upplýsingum sem samvinnufélagaskrá hefur á tölvutæku formi.]^2)
                     ^1)Rg. 94/1998. ^2)[5]L. 44/1997, 2. gr.
 11. gr. Innan mánaðar frá því að félag er stofnað skal stjórn tilkynna það til
                     skráningar. Í tilkynningu skal greina:
                    1. Heiti félagsins, heimili og varnarþing.
                 2. Tilgang félagsins, starfssvæði eða starfssvið.
                          3. Dagsetningu félagssamþykkta.
       4. Nöfn, stöðu, heimilisfang og kennitölu stjórnenda, varastjórnenda,
               skoðunarmanna, endurskoðanda og framkvæmdastjóra.
   5. Hver hafi heimild til þess að skuldbinda félagið með samningum og hvernig
                             undirskrift sé háttað.
               6. Hvernig boða skuli félagsmönnun fundi í félaginu.
             7. Fjárhæð aðildargjalds, gjalddaga þess og greiðsluform.
    Tilkynningu skulu fylgja samþykktir félagsins í tveimur eintökum, svo og
     endurrit fundargerðar stofnfundar. Tilkynning skal undirrituð af öllum
                           stjórnarmönnum félagsins.
12. gr. Ef samþykktum samvinnufélags er breytt eða breyting verður að öðru leyti
   á þegar tilkynntum atriðum skal tilkynna það til samvinnufélagaskrár innan
                      mánaðar frá því að breyting er gerð.
13. gr. Nú vantar í tilkynningu til samvinnufélagaskrár greinargerð eða einhver
   þau atriði, sem skylt er að geta, eða henni er áfátt að öðru leyti og skal
  [samvinnufélagaskrá]^1) þá birta það tilkynnanda svo fljótt sem kostur er og
    gefa honum hæfilegan frest til að bæta úr því. Ef ekki er úr bætt innan
                        frestsins skal synja skráningar.
                             ^1)[6]L. 44/1997, 3. gr.
    14. gr. [Samvinnufélagaskrá skal birta í Lögbirtingablaði tilkynningu um
  skrásetningu samvinnufélags á kostnað tilkynnanda. Ráðherra Hagstofu Íslands
                 setur nánari reglur um efni tilkynningar.]^1)
 Það sem skráð hefur verið og birt í Lögbirtingablaði skal telja manni kunnugt,
  nema atvik séu svo vaxin að telja megi hann hvorki um það hafa vitað né mátt
                                     vita.
Nú hefur birting í Lögbirtingablaði eigi farið fram og hefur tilkynning þá ekki
      gildi gagnvart öðrum en þeim sem sannanlega höfðu vitneskju um hana.
                             ^1)[7]L. 44/1997, 4. gr.

                 IV. kafli. Um réttindi og skyldur félagsmanna.
 15. gr. Félagsaðild er heimil öllum þeim sem starfa vilja í félaginu og hlíta
   samþykktum þess. Gildir það einnig um lögaðila sé svo ákveðið í samþykktum
                                   félagsins.
    Félagsaðild fellur brott þegar félagsaðili fullnægir ekki lengur ákvæðum
  félagssamþykkta um félagsaðild. Aðalfundur félagsins getur þó sett reglur um
                             undanþágur frá þessu.
   16. gr. Sá sem vill gerast félagsaðili í samvinnufélagi skal snúa sér til
     stjórnar með beiðni um aðild, nema félagsfundur ákveði aðra tilhögun.
    17. gr. Félagsréttindi eru ekki framseljanleg og erfast ekki. Hlutdeild
félagsaðila í óskiptum stofnsjóði eða A-deild stofnsjóðs samvinnufélags er ekki
  framseljanleg og hún stendur ekki til fullnustu fjárkröfum skuldheimtumanna
                                     hans.
 18. gr. Félagsaðilar bera ekki ábyrgð á heildarskuldbindingum félagsins umfram
         greiðslu aðildargjalds og með eignaraðild að sjóðum félagsins.

                            V. kafli. Félagsfundir.
 19. gr. Félagsfundur hefur æðsta vald í málefnum félagsins með þeim hætti sem
                        lög og félagssamþykktir ákveða.
 Aðalfund skal halda ár hvert og eigi síðar en innan sex mánaða frá lokum hvers
reikningsárs. Auk þess getur félagsstjórn boðað aukafundi þegar henni þykir þess
þörf. Enn fremur er stjórninni skylt að boða til aukafundar ef félagsaðilar, sem
 fara með a.m.k. 10% atkvæða, eða þriðjungur félagsdeilda krefst þess skriflega
 og greinir fundarefni. Nú hefur stjórn eigi boðað fund innan 14 daga eftir að
 henni var það skylt samkvæmt lögum, samþykktum félagsins eða eftir að krafa um
 fund er löglega fram borin og geta félagsaðilar þá snúið sér til ráðherra með
                       ósk um að boðað sé til fundarins.
  Telji ráðherra slíka ósk lögmæta skal hann láta boða til fundar í félaginu.
Setur þá umboðsmaður ráðherra fundinn og er félagsstjórn skylt að afhenda honum
 félagaskrá, fundargerðabók og endurskoðunarbók félagsins. [Ríkissjóður greiðir
til bráðabirgða kostnað vegna fundarins. Heimilt er þó að setja það skilyrði að
   sá er biður um boðun til fundar setji tryggingu fyrir greiðslu kostnaðar.
  Félagið ber kostnaðinn endanlega. Greiði félagið ekki reikning innan þriggja
 mánaða frá dagsetningu hans glatar fundarbeiðandi þó tryggingarfé sínu en á í
                         þess stað kröfu á félagið.]^1)
                             ^1)[8]L. 44/1997, 5. gr.
     20. gr. Á fundum í samvinnufélagi, sem ekki er deildaskipt, hafa allir
félagsmenn jafnan atkvæðisrétt ef ekki er á annan veg skipað í samþykktum þess,
    sbr. 2. mgr. Í félagi, sem skiptist í deildir, hafa fulltrúar kjörnir á
   deildarfundum einir atkvæðisrétt og er hann jafn fyrir alla fulltrúa. Tala
   fulltrúa, sem hver deild kýs á félagsfund, fer eftir samþykktum félagsins.
      Heimilt er að ákveða í samþykktum félags, sem sinnir verkefnum fyrir
     framleiðendur vöru eða þjónustu, að félagsaðilar fái viðbótaratkvæði á
     félagsfundum í hlutfalli við viðskipti þeirra við félagið á næstliðnu
 almanaksári. Einnig er heimilt að veita lögaðilum, sem aðild eiga að félaginu,
    viðbótaratkvæði á félagsfundum í samræmi við nánari reglur í samþykktum
                                   félagsins.
   Aðalfundur er lögmætur ef fulltrúar sem fara með a.m.k. þriðjung atkvæða í
  félaginu eða a.m.k. helmingur kjörinna fulltrúa í deildaskiptu félagi sækja
    fund. Framhaldsaðalfund má boða ef ekki reynist unnt að ljúka venjulegum
   aðalfundarstörfum. Aukafundur er lögmætur ef réttilega er til hans boðað.
  Nú er boðaður aðalfundur ekki lögmætur vegna ónógrar fundarsóknar og skal þá
boðað til aðalfundar á ný innan þriggja vikna. Telst sá fundur lögmætur hvernig
                           sem fundarsókn er háttað.
 Einfaldur meiri hluti atkvæða ræður úrslitum mála á félagsfundum nema þar sem
 lög þessi eða félagssamþykktir mæla fyrir um aukinn meiri hluta. Tillaga telst
  fallin á jöfnum atkvæðum, en við kosningar manna í stjórn eða nefndir ræður
                        hlutkesti ef atkvæði verða jöfn.
   Félagsstjórn er heimilt að bjóða mönnum, sem ekki eru félagsaðilar, setu á
 félagsfundum með málfrelsi nema á annan veg sé skipað í samþykktum félagsins.
     21. gr. Á aðalfundi félagsins skal leggja fram ársreikning og skýrslu
 [endurskoðenda eða skoðunarmanna]^1) ásamt skýrslu stjórnar um hag félagsins.
                       Á fundinum skal taka ákvörðun um:
                           a. Staðfestingu ársreiknings.
       b. Hvernig fara skuli með hagnað eða tap félagsins á reikningsárinu.
              c. Kosningu stjórnar og skoðunarmanna (endurskoðanda).
                d. Þóknun stjórnar og skoðunarmanna fyrir liðið ár.
       e. Önnur þau mál sem heyra undir aðalfund samkvæmt félagssamþykktum.
  Hver félagsaðili á rétt á því að fá mál tekið til meðferðar á félagsfundi ef
hann gerir skriflega kröfu um það til félagsstjórnar með það miklum fyrirvara að
                   unnt sé að taka málið á dagskrá fundarins.
                            ^1)[9]L. 144/1994, 85. gr.
  22. gr. Í deildaskiptu félagi skal boðað til aðalfundar í hverri deild einu
  sinni á ári. Skal þar velja deildinni stjórn og félagsmönnum skal gerð grein
 fyrir hag félagsins og rekstri, fyrirhuguðum framkvæmdum og öðru því sem máli
   skiptir. Á fundi þessum skal fara fram kjör fulltrúa til að fara með umboð
  deildarinnar á félagsfundi (fulltrúafundi). Kjósa skal aðal- og varafulltrúa
        samkvæmt nánari ákvæðum í samþykktum félagsins. Framkvæmdastjóri
 (kaupfélagsstjóri) eða annar fulltrúi framkvæmdastjórnar og stjórnar félagsins
    skal jafnan sækja hinn árlega aðalfund deildarinnar með fullu málfrelsi.
    Stjórn deildarinnar boðar til annarra deildarfunda eftir því þörf þykir.
 23. gr. Heimilt er félagsaðila að láta umboðsmann sækja félagsfundi fyrir sína
   hönd, en umboðsmaður getur þó ekki farið með nema atkvæði eins félaga auk
atkvæðis þess er hann sjálfur hefur. Umboð til fundarsóknar skal vera skriflegt
og ekki eldra en þriggja mánaða. Fulltrúar deilda geta ekki sent fulltrúa í sinn
stað á fulltrúafund, en kjörnir varafulltrúar taka við í forföllum aðalfulltrúa.
  24. gr. Félagsfundi stýrir fundarstjóri. Fundurinn kýs fundarstjóra úr hópi
        félagsmanna eða annarra nema félagssamþykktir kveði á um annað.
Formaður félagsstjórnar eða annar, sem stjórnin nefnir til, setur félagsfund og
                          stjórnar kjöri fundarstjóra.
  Sé boðað til félagsfundar skv. 3. mgr. 19. gr. ákveður umboðsmaður ráðherra
                                 fundarstjóra.
  Þegar fundur hefur verið settur skal gerð skrá yfir félagsmenn og umboðsmenn
félagsmanna er fund sækja til þess að ljóst sé hversu mörgum hlutum og atkvæðum
 hver þeirra ræður yfir. Skrá þessi skal notuð, nema fundarstjóri breyti henni
                              með úrskurði sínum.
     Fundarstjóri skal láta kjósa fundarritara sem heldur fundargerðabók. Í
        fundargerðabók skal skrá ákvarðanir félagsfundar ásamt úrslitum
atkvæðagreiðslna. Skrá yfir viðstadda félagsmenn og umboðsmenn skal einnig færð
í fundargerðabók eða fylgja henni. Fundargerð skal lesa upphátt fyrir fundarlok
   og skrá þar athugasemdir ef fram koma. Fundarstjóri og fundarritari skulu
                           undirrita fundargerðabók.
 Í síðasta lagi fjórtán dögum eftir félagsfund skulu félagsmenn eiga aðgang að
   fundargerðabók eða staðfestu endurriti fundargerða á skrifstofu félagsins.
              Fundargerðabók skal varðveitt með tryggilegum hætti.
25. gr. Þegar félagsmaður krefst þess og slíkt má verða án tjóns fyrir félagið,
  að mati félagsstjórnar, skulu félagsstjórn og framkvæmdastjóri leggja fram á
  félagsfundi upplýsingar um þau málefni sem skipta máli um mat á ársreikningi
félagsins og stöðu þess að öðru leyti eða áhrif geta haft á afstöðu félagsmanna
til mála er ákvörðun á að taka um á fundinum. Upplýsingaskyldan á einnig við um
 samband félagsins við félög sem það er eigandi að með þeim hætti sem greinir í
                                    55. gr.
 Ef upplýsingar eru ekki tiltækar á félagsfundi skulu félagsmenn innan fjórtán
daga þar frá eiga aðgang að skriflegum upplýsingum hjá félaginu og einnig skulu
                þær sendar þeim félagsmönnum er þess hafa óskað.
   26. gr. Boða skal til félagsfundar með a.m.k. viku fyrirvara, enda sé ekki
 kveðið á um lengri frest í samþykktum félagsins. Boða skal fulltrúa skriflega
  til fundar í deildaskiptum félögum, en í félögum sem ekki eru deildaskipt má
                    boða til fundar með almennri auglýsingu.
Í fundarboði skal greina málefni þau sem taka á fyrir á fundinum. Ef taka á til
      meðferðar á fundinum breytingar á samþykktum félags skal rekja efni
                  breytingartillagna sérstaklega í fundarboði.
Mál, sem ekki hafa verið greind í dagskrá félagsfundar, er ekki unnt að taka til
 endanlegrar úrlausnar á fundinum, en gera má um það ályktun til leiðbeiningar
                              fyrir félagsstjórn.

                 VI. kafli. Stjórn félags og framkvæmdastjórn.
27. gr. Stjórn félags skal kjörin á aðalfundi. Hún skal skipuð þremur mönnum hið
  fæsta og þremur til vara, samkvæmt nánari ákvæðum í samþykktum félagsins. Í
  samþykktum félagsins er heimilt að veita starfsmönnum, hagsmunasamtökum eða
   stjórnvöldum rétt til tilnefningar stjórnarmanns eða manna, en meiri hluti
                stjórnarmanna skal þó ætíð kjörinn af aðalfundi.
Stjórnarmenn skulu vera lögráða, fjár síns ráðandi og mega ekki hafa hlotið dóm
   fyrir refsiverðan verknað, slíkan sem um ræðir í 1. mgr. 68. gr. almennra
   hegningarlaga. Kjörgengir eru félagsmenn. Ef félag eða stofnun er aðili að
        samvinnufélagi eru stjórnarmenn og framkvæmdastjórar kjörgengir.
 Sé eigi á annan veg ákveðið í samþykktum félags skiptir stjórnin sjálf með sér
                      verkum að loknum hverjum aðalfundi.
28. gr. Stjórn félags fer með málefni þess í samræmi við lög þessi og samþykktir
félagsins. Hún skal gæta þess að skipulag félags og starfsemi sé jafnan í réttu
                                 og góðu horfi.
 Stjórn félagsins ræður framkvæmdastjóra og gerir við hann ráðningarsamning. Ef
eigi er öðruvísi fyrir mælt í samþykktum félagsins ræður framkvæmdastjóri annað
 starfslið eftir þörfum og segir því upp störfum, en hafa skal hann samráð við
 stjórn félagsins um ráðningar starfsmanna í stjórnunarstöður. Framkvæmdastjóri
                  má eigi jafnframt sitja í stjórn félagsins.
Framkvæmdastjóri annast daglegan rekstur félagsins. Skal í þeim efnum fara eftir
 ákvæðum samþykkta félagsins, stefnumótun félagsfunda og stjórnar og fyrirmælum
sem félagsstjórn hefur gefið. Hinn daglegi rekstur tekur ekki til ráðstafana sem
  eru óvenjulegar eða mikils háttar. Slíkar ráðstafanir getur framkvæmdastjóri
  aðeins gert samkvæmt sérstakri heimild frá félagsstjórn nema ekki sé unnt að
bíða ákvarðana félagsstjórnar án verulegs óhagræðis fyrir starfsemi félagsins. Í
     slíkum tilvikum skal félagsstjórn tafarlaust tilkynnt um ráðstöfunina.
 Framkvæmdastjóri skal sjá um að bókhald félagsins sé fært í samræmi við lög og
          venjur og meðferð eigna félagsins sé með tryggilegum hætti.
Félagsstjórn skal annast um að nægilegt eftirlit sé haft með bókhaldi og meðferð
                              fjármuna félagsins.
                Einungis félagsstjórn getur veitt prókúruumboð.
  29. gr. Formaður stjórnar kveður stjórnarmenn til funda. Fund skal og jafnan
     halda ef einhver stjórnarmanna krefst þess. Framkvæmdastjóri á sæti á
   stjórnarfundi með umræðu- og tillögurétti nema félagsstjórn ákveði annað í
                              einstökum tilvikum.
Stjórnarfundur er lögmætur, ef meira en helmingur stjórnarmanna er á fundi, séu
 ekki gerðar strangari kröfur í samþykktum félagsins. Mikilvæga ákvörðun má þó
ekki taka án þess að allir stjórnarmenn hafi haft tök á því að fjalla um málið,
sé þess kostur. Ef stjórnarmaður forfallast vegna veikinda, fjarveru o.þ.h. skal
     veita varamanni kost á þátttöku í stjórnarfundum meðan forföllin vara.
 Einfaldur meiri hluti atkvæða ræður úrslitum á stjórnarfundum nema samþykktir
 kveði á um annað. Í samþykktum félags má kveða svo á að atkvæði formanns ráði
                        úrslitum þegar atkvæði eru jöfn.
 Um það sem gerist á stjórnarfundum skal haldin gerðabók sem undirrituð skal af
  þeim er fund sitja. Stjórnarmaður eða framkvæmdastjóri, sem ekki er sammála
      ákvörðun stjórnar, á rétt á að fá sérálit sitt skráð í gerðabókina.
30. gr. Stjórnarmaður og framkvæmdastjóri mega ekki taka þátt í meðferð máls um
     samningsgerð milli félagsins og þeirra, um málshöfðun gegn þeim eða um
samningsgerð milli félagsins og þriðja manns eða málshöfðun gegn þriðja manni ef
 þeir hafa þar verulegra hagsmuna að gæta sem kunna að fara í bága við hagsmuni
  félagsins. Sama gildir um tilvik sem snerta nána vandamenn þeirra. Skylt er
      stjórnarmanni og framkvæmdastjóra að upplýsa stjórn um slík tilvik.
  Ef stjórnarmaður verður vanhæfur af framangreindum sökum skal varamaður taka
                                   sæti hans.
31. gr. Félagsstjórn kemur fram út á við fyrir hönd félags og ritar firma þess.
Stjórnin getur veitt stjórnarmönnum, framkvæmdastjórum eða öðrum heimild til að
 rita firma félagsins svo framarlega sem öðruvísi er ekki ákveðið í samþykktum
þess. Ákvæði 27. og 30. gr. eiga við um þá er heimild hafa til ritunar firma og
                  ekki eru stjórnarmenn eða framkvæmdastjórar.
    Ritunarréttinn má takmarka á þann hátt að fleiri en einn fari með hann í
        sameiningu. Aðra takmörkun á ritunarrétti er ekki unnt að skrá.
Félagsstjórn getur hvenær sem er afturkallað heimild sem hún hefur veitt til að
                             rita firma félagsins.
 32. gr. Framkvæmdastjóri getur ávallt komið fram fyrir hönd félagsins í málum
 sem eru innan verksviðs hans samkvæmt ákvæðum 28. gr. og í öðrum tilvikum þar
                         sem hann hefur til þess umboð.
  33. gr. Félagsstjórn, framkvæmdastjóri og aðrir þeir, er hafa heimild til að
   koma fram fyrir hönd félagsins, mega ekki gera neinar þær ráðstafanir sem
    bersýnilega eru fallnar til þess að afla ákveðnum félagsmönnum eða öðrum
      ótilhlýðilegra hagsmuna á kostnað annarra félagsmanna eða félagsins.
 Félagsstjórn og framkvæmdastjóri mega ekki framfylgja ákvörðunum félagsfundar
 eða annarra stjórnaraðila félagsins ef ákvarðanirnar eru ógildar vegna þess að
                þær brjóta í bága við lög eða félagssamþykktir.
 34. gr. Ef sá sem kemur fram fyrir hönd félags samkvæmt ákvæðum 31. og 32. gr.
  fer út fyrir heimild sína er löggerningurinn ekki bindandi fyrir félagið ef
            viðsemjandinn vissi eða mátti vita um heimildarskortinn.
    35. gr. Aðalfundur ákveður árlega þóknun stjórnarmanna og skoðunarmanna.
           Félagsstjórn ákveður laun og starfskjör framkvæmdastjóra.
   36. gr. Í samþykktum félags má ákveða að auk félagsstjórnar skuli starfa í
    félaginu fulltrúanefnd og skal hún þá skipuð minnst þremur félagsmönnum.
      Aðalfundur kýs nefndina. Í samþykktunum má ákveða að einn eða fleiri
      fulltrúanefndarmenn skuli tilnefndir með öðrum hætti, en meiri hluti
              nefndarinnar skal þó ætíð kjörinn af hluthafafundi.
     Framkvæmdastjóri og stjórnarmenn geta ekki átt sæti í fulltrúanefnd. Í
  samþykktum skulu vera nánari ákvæði um nefndina og starfstíma nefndarmanna.
       Fulltrúanefndin skal hafa eftirlit með því hvernig félagsstjórn og
  framkvæmdastjóri ráða málum félagsins, svo og láta aðalfundi í té umsögn um
  hvort samþykkja beri ársreikninga félagsins, ársskýrslu stjórnar og tillögu
 stjórnar um ráðstöfun hagnaðar. Fulltrúanefnd skal gefa skýrslu um störf sín á
                                   aðalfundi.
Ákvæði um stjórn og stjórnarmenn í 27., 30. og 33. gr. eiga við um fulltrúanefnd
                      og nefndarmenn eftir því sem við á.

             VII. kafli. Stofnsjóður og útgáfa samvinnuhlutabréfa.
37. gr. Stofnsjóður samvinnufélags er myndaður af séreignarhlutum félagsaðila. Í
  hann skal leggja aðildargjald félagsaðila, sbr. 8. tölul. 5. gr. Í stofnsjóð
  skal enn fremur leggja þann hluta hagnaðar, sem aðalfundur ákveður, eftir að
  dregið hefur verið frá tap, sem ekki hefur verið jafnað, og fé lagt í sjóði
    félagsins samkvæmt lögum eða félagssamþykktum. Með ákvæðum í samþykktum
 samvinnufélags má nefna stofnsjóð samkvæmt framanskráðu A-deild stofnsjóðs og
jafnframt mynda sérstaka B-deild með sölu hluta samkvæmt nánari ákvæðum í þessum
kafla. Einungis félagsaðilar geta átt séreignarhluta í A-deild stofnsjóðs, en í
   B-deild þeir sem keypt hafa hlutana og fengið í hendur samvinnuhlutabréf í
                                samræmi við það.
 Með þeim fyrirvara, sem um getur í 40. og 41. gr., skal árlega vaxtareikna og
 verðbæta séreignarhluta félagsmanna í óskiptum stofnsjóði eða A-deild hans. Að
jafnaði skal hafa til viðmiðunar almenna sparisjóðsvexti og verðbætur í samræmi
  við almennar verðbreytingar í þjóðfélaginu og bætast vextir og verðbætur við
                          höfuðstól séreignarhlutans.
    38. gr. Stofnsjóð, A-deild stofnsjóðs, skal nota við rekstur félagsins.
Séreignarhluti í stofnsjóði skal koma til útborgunar til félagsaðila við andlát
   félagsmanns og slit félags sem aðild á að samvinnufélaginu ef lögaðilum er
                             heimiluð aðild að því.
Jafnframt skal greiða út séreignarhluta í stofnsjóði að ósk félagsaðila ef hann
flyst af félagssvæði, sem afmarkað er í samþykktum félagsins, eða flyst af landi
brott, enda gangi hann úr félaginu. Einnig skal að ósk félagsmanns greiða honum
   stofnsjóðseign ef hann hefur náð 70 ára aldri, enda þótt hann haldi áfram
                              þátttöku í félaginu.
 Stjórn samvinnufélags getur sett reglur, sem kveða á um allt að eins árs frest
til greiðslu séreignarhluta í stofnsjóði samkvæmt ósk félagsaðila, og einnig er
   heimilt að setja í samþykktir samvinnufélags ákvæði sem heimilar útborgun
    séreignarhluta ef félagsaðili hættir þeirri starfsemi sem er grundvöllur
                           þátttöku hans í félaginu.
  39. gr. Sé í samþykktum samvinnufélags gert ráð fyrir B-deild stofnsjóðs er
heimilt að afla fjár til hans með sölu hluta í sjóðnum. B-deild stofnsjóðs skal
    nota við rekstur félagsins á sama hátt og A-deild, en B-deild stofnsjóðs
skiptist í hluti með ákveðnu nafnverði. Öllum hlutum fylgja réttindi í félaginu
                    samkvæmt nánari ákvæðum í lögum þessum.
Ákveða skal heildarfjárhæð B-deildar stofnsjóðs í samþykktum félagsins, en þó er
 heimilt að ákveða þar hámark og lágmark heildarfjárhæðar. Lágmarksfjárhæð skal
   þó aldrei vera lægri en fjórðungur hámarksfjárhæðar. Félagsfundur tekur þá
      nánari ákvörðun um sölu hluta innan þeirrar heimildar sem veitt er.
Hluti í B-deild stofnsjóðs skal greiða að fullu eigi síðar en sex mánuðum eftir
   að áskrift fór fram, en ákvæða 49. gr. skal hér gætt eftir því sem við á.
 40. gr. Greiða skal arð af B-deildar hlutum af hagnaði félagsins eftir því sem
 nánar er ákveðið í samþykktum. Í þeim má ákveða að greiðsla arðs af B-deildar
  hlutum hafi forgang fyrir greiðslum í A-deild stofnsjóðs. Í samþykktunum má
    einnig ákveða að greiða ákveðið hlutfall af arði félagsins skv. 41. gr.
 Við slit samvinnufélags á annan hátt en við samruna eða gjaldþrot skal greiða
eigendum B-deildar stofnsjóðs út hluti sína áður en A-deild stofnsjóðs er greidd
         félagsaðilum ef ekki er annað ákveðið í samþykktum félagsins.
  Í samþykktum samvinnufélags má ákveða að eigendur hluta í B-deild stofnsjóðs
      eigi rétt á innlausn hluta sinna ef til samruna félagsins við annað
  samvinnufélag kemur. Í samþykktunum skal koma fram hvernig innleystir hlutir
 skulu metnir til verðs í slíku tilviki, en sé ekkert tekið fram í samþykktunum
um það atriði skal innlausn fara fram á því verði sem hlutirnir eru skráðir hjá
                                   félaginu.
 41. gr. Aðalfundur tekur ákvörðun um ráðstöfun arðs til stofnsjóðs félagsins.
     Þar sem um er að ræða B-deild stofnsjóðs skal skipta arði milli deilda
   stofnsjóðs samkvæmt ákvæðum samþykkta og ákvörðun aðalfundar. Einungis er
  heimilt að úthluta sem arði hagnaði samkvæmt samþykktum ársreikningi síðasta
  reikningsárs, yfirfærðum hagnaði frá fyrri árum og frjálsum sjóðum eftir að
dregið hefur verið frá tap, sem ekki hefur verið jafnað, og það fé sem samkvæmt
     lögum eða félagssamþykktum skal lagt í varasjóð eða til annarra þarfa.
 Aðalfundur getur ekki ákveðið hærri greiðslur í stofnsjóð en stjórn félagsins
                 hefur lagt til eða samþykkir, sbr. þó 2. mgr.
 Eigendur B-deildar stofnsjóðs, sem samtals eiga minnst tíunda hluta sjóðsins,
  eiga á aðalfundi kröfu til þess að fundurinn taki ákvörðun um að úthluta sem
arði til eigenda B-deildar stofnsjóðs fjárhæð er nemur allt að helmingi þess sem
eftir stendur af árshagnaði félagsins þegar tap fyrri ára hefur verið jafnað og
það dregið frá sem samkvæmt lögum eða félagssamþykktum skal lagt í varasjóð eða
  til annarra þarfa. Eigendur hluta í B-deild stofnsjóðs geta þó eigi krafist
  hærri greiðslu með þessu móti en sem nemur 10% af nafnverði hluta í B-deild,
  nema þeim sé veittur frekari forgangsréttur í samþykktum félagsins. Eigendur
      hluta í B-deild stofnsjóðs geta einnig með sama hætti krafist útgáfu
  jöfnunarhluta ef skilyrði til þess eru fyrir hendi samkvæmt ákvæðum 51. gr.
   Gjalddagi arðs af hlutum í B-deild stofnsjóðs skal ekki vera síðar en sex
         mánuðum eftir að ákvörðun um úthlutun hans hefur verið tekin.
42. gr. Eignarhluta í B-deild stofnsjóðs fylgir ekki atkvæðisréttur í félaginu.
   Eigandi hluta í B-deild, sem ekki er félagsaðili, á rétt til þess að vera
 boðaður til félagsfunda og að mæta þar með fullu málfrelsi. Hann getur einnig
  sent umboðsmann á fundinn með skriflegu umboði sem gefið er út í hvert sinn.
 Eigendur 10% hluta í B-deild stofnsjóðs, sem vilja notfæra sér ákvæði 2. mgr.
   41. gr. geta óskað eftir því að tillaga þar að lútandi sé tekin á dagskrá
   félagsfundar, enda fullnægi hún formskilyrðum laga og samþykkta félagsins.
43. gr. Stjórn samvinnufélags skal gefa út samvinnuhlutabréf til eigenda hluta í
                              B-deild stofnsjóðs.
  Samvinnuhlutabréf skulu gefin út eigi síðar en ári eftir að skráning hluta í
       B-deild hefur farið fram og þau má ekki afhenda fyrr en skráning í
     samvinnufélagaskrá hefur farið fram og hluturinn er að fullu greiddur.
Í samvinnuhlutabréfi skal greina nafn, heimili og skráningarnúmer félags, númer
   og fjárhæð hlutar, útgáfudag hlutabréfsins og enn fremur greina frá helstu
    atriðum í samþykktum félagsins sem áhrif geta haft á verðgildi bréfsins.
44. gr. Óheimilt er að ákveða hömlur á viðskiptum með hluti í B-deild stofnsjóðs
                           eða með samvinnuhlutabréf.
    Um framsal og veðsetningu samvinnuhlutabréfa gilda venjulegar reglur um
            viðskiptabréf nema annað sé tekið skýrt fram í bréfinu.
Samvinnufélag má aldrei eiga lengur en þrjá mánuði meira en 10% af hlutum eigin
B-deildar stofnsjóðs. Eignist félagið meira af slíkum hlutum, svo sem með kaupum
eða fyrir annað framsal, skal það hafa selt hlutina þannig að lögmæltu marki sé
                           náð innan þriggja mánaða.
  Nú eignast dótturfélag samvinnufélags hluti í móðurfélaginu, eða tekur þá að
                      veði, og eiga þá ákvæði 3. mgr. við.
     Samvinnufélagi er óheimilt að taka eigin samvinnuhlutabréf að veði til
                   tryggingar lánum til eigenda slíkra bréfa.
        Engin félagsréttindi fylgja eign félagsins í B-deild stofnsjóðs.
45. gr. Halda skal sérstaka skrá yfir hluti í B-deild stofnsjóðs. Í skrá þessari
skulu hlutir og útgefin samvinnuhlutabréf skráð og skal fyrir sérhvern hlut eða
   samvinnuhlutabréf tekið fram nafn, heimilisfang og kennitala eiganda ásamt
                               skráningarnúmeri.
  Verði eigendaskipti að hlut í B-deild stofnsjóðs skal nafn hins nýja eiganda
fært í hlutaskrána þegar hann tilkynnir eigendaskiptin og sannar rétt sinn. Enn
               fremur skal geta eigendaskipta- og skráningardags.
Nú fær félagið tilkynningu um framsal hlutar frá framseljanda, verðbréfamiðlara
 eða öðrum aðila og skal þess þá getið í hlutaskrá ásamt upplýsingum um nafn og
                 heimilisfang þess sem talinn er vera eigandi.
 Réttur nýs eiganda til arðs og annarra réttinda er hlut hans fylgja miðast við
      tilkynningardag, enda hafi hann fært sönnur á eign sína að hlutnum.
  Þegar nafn nýs eiganda á samvinnuhlutabréfi er fært í hlutaskrá skal bréfið
                           einnig áritað um færsluna.
  Hlutaskrá B-deildar skal ætíð vera geymd á skrifstofu samvinnufélags og eiga
  stjórnvöld og eigendur hluta í B-deild stofnsjóðs aðgang að skránni og mega
                             kynna sér efni hennar.
  46. gr. Árita skal samvinnuhlutabréf um slit félags og niðurfærslu B-deildar
                                  stofnsjóðs.
47. gr. Félagsfundur getur ákveðið að hækka fjárhæð hluta í B-deild hvort heldur
með sölu nýrra hluta eða með afhendingu jöfnunarhluta án greiðslu. Sé ákveðið að
 bjóða aðeins nánar tilteknum aðilum til kaups nýja hluti í B-deild stofnsjóðs
     skal jafnframt kynna þeim nákvæmlega fjárhag félagsins á næstliðnu og
 yfirstandandi reikningsári ásamt umsögn stjórnar og löggilts endurskoðanda um
                                stöðu félagsins.
 Sé ákveðið að bjóða almenningi til kaups hluti í B-deild stofnsjóðs skal fara
  með það samkvæmt reglum um útgáfu markaðsverðbréfa, sbr. ákvæði [10]laga nr.
              20/1989, um verðbréfaviðskipti og verðbréfasjóði.^1)
Sé um að ræða aukningu hluta í B-deild stofnsjóðs innan fyrir fram settra marka
  í samþykktum félagsins nægir einfaldur meiri hluti atkvæða á félagsfundi til
ákvörðunar um aukningu, en sé um viðbótaraukningu að ræða skal með það fara sem
                       breytingu á samþykktum félagsins.
  Einfaldur meiri hluti atkvæða á félagsfundi er nægjanlegur til þess að taka
 ákvörðun um útgáfu jöfnunarhluta í B-deild stofnsjóðs samkvæmt ákvæði 51. gr.
                               ^1)Nú [11]l. 9/1993.
 48. gr. Ákveða má í samþykktum samvinnufélags að félagsaðilar hafi forgang til
kaupa á nýjum hlutum í B-deild stofnsjóðs. Þeir hlutir, sem félagsmenn óska ekki
                      eftir að kaupa, skulu boðnir öðrum.
49. gr. Í ákvörðun um stofnun B-deildar stofnsjóðs eða um aukningu hluta í henni
                                skal taka fram:
    1. Heildarfjárhæð hluta í B-deild stofnsjóðs eða hvað mikið skuli auka við
                                      þá.
    2. Ákvæði um forgang einstakra aðila til kaupa á nýjum hlutum, ef þau er að
  finna í samþykktum félagsins, og frest til að nýta sér slíkan forgangsrétt.
   3. Frest til áskriftar og greiðslu nýrra hluta ef hlutir eru boðnir til kaups
nánar tilteknum aðilum. Slíkur frestur má eigi vera lengri en tveir mánuðir til
  áskriftar og sex mánuðir til greiðslu frá því að áskriftarfrestur rennur út.
                         4. Nafnverð hluta og útboðsgengi.
   Verð hluta má eigi vera lægra en nafnverð þeirra að frádregnum sannanlegum
kostnaði, sem ekki má þó vera hærri en 5%. Greiðsla skal fara fram í reiðufé eða
með verðbréfum sem hafa almennt markaðsverð og sem taka skal sem greiðslu á því
  verði. Yfirverð hluta í B-deild stofnsjóðs skal renna í varasjóð félagsins.
Sé ákvörðun um að stofna B-deild stofnsjóðs eða auka hluti í henni eigi tilkynnt
   til samvinnufélagaskrár innan tveggja vikna frá því að hún er tekin fellur
 ákvörðunin úr gildi. Framlög vegna greiðslu hluta verða þá endurkræf og loforð
                                óskuldbindandi.
  50. gr. Heildarfjárhæð greiddra hluta í B-deild stofnsjóðs skal tilkynna til
  skráningar í samvinnufélagaskrá um leið og fresti til greiðslu hluta lýkur.
 Tilkynningu skal fylgja yfirlýsing stjórnarmanna félagsins um móttöku greiðslu
                       þeirrar fjárhæðar sem tilkynnt er.
 Nýir hlutir í B-deild stofnsjóðs veita eigendum réttindi samkvæmt lögum þessum
        og samþykktum félagsins frá skráningardegi í samvinnufélagaskrá.
   51. gr. Útgáfa jöfnunarhluta án greiðslu í B-deild stofnsjóðs skal byggð á
 yfirfærslu fjárhæða, sem greiða má sem arð, sbr. 41. gr., eða á hlutfallslegum
      þætti B-deildar stofnsjóðs á fjárhæðum sem koma fram vegna færslna á
 endurmatsreikningi. Fjárhæðum á endurmatsreikningi má þó ávallt ráðstafa fyrst
  að því marki sem heimilt er samkvæmt lögum þessum. Eigendur hluta í B-deild
 stofnsjóðs skulu einir eiga rétt til jöfnunarhluta og í réttum hlutföllum við
                      hlutaeign sína í B-deild stofnsjóðs.
Í ákvörðun um útgáfu jöfnunarhluta skal koma fram hvað mikið B-deild stofnsjóðs
skuli hækka og skal gefa út ný samvinnuhlutabréf í samræmi við það. Ákvörðunina
  skal tilkynna til samvinnufélagaskrár innan tveggja vikna frá því að hún er
                        tekin, ella fellur hún úr gildi.
 52. gr. Aðalfundur getur ákveðið lækkun stofnsjóðs félagsins til jöfnunar taps
 sem ekki verður jafnað með frjálsum sjóðum félagsins og varasjóði. Eigi má þó
          lækka B-deild stofnsjóðs fyrr en A-deild stofnsjóðs er tæmd.
 Tilkynna skal samvinnufélagaskrá lækkun stofnsjóðs eigi síðar en tveimur vikum
                      frá því að ákvörðun um það er tekin.

                      VIII. kafli. Ráðstöfun tekjuafgangs.
   53. gr. Óheimilt er að úthluta af fjármunum félagsins til félagsmanna eða
                 annarra á annan hátt en segir í lögum þessum.
  Samvinnufélag skal ráðstafa hagnaði samkvæmt ársreikningi liðins árs eins og
    hann er skilgreindur í ákvæðum 41. gr. Í samþykktum félagsins má heimila
 úthlutun tekjuafgangs til félagsmanna í hlutfalli við viðskipti þeirra, að svo
miklu leyti sem söluverð til félagsmanna hefur verið ofan við kostnaðarverð eða
útborgað verð fyrir framleiðsluvörur eða þjónustu félagsmanna hefur reynst neðan
    við endanlegt fullnaðarverð. Þó skal ávallt tekið tillit til sanngjarnra
                        greiðslna í stofnsjóð félagsins.
Með sömu skilyrðum og að framan greinir er framleiðslusamvinnufélagi heimilt að
ráðstafa tekjuafgangi til félagsmanna í samræmi við vinnuframlag hvers og eins.
      Setja skal nánari ákvæði um slíka ráðstöfun í samþykktir félagsins.
 54. gr. Minnst tíu hundraðshluta þess hagnaðar, sem ekki fer til þess að jafna
       hugsanlegt tap fyrri ára og ekki er lagður í aðra lögbundna sjóði
   samvinnufélags, skal leggja í varasjóð félagsins uns varasjóður nemur tíu
  hundraðshlutum af fjárhæð stofnsjóðs eða samanlagðri fjárhæð A- og B-deilda
 stofnsjóðs þar sem um slíka skiptingu er að ræða. Þegar því marki hefur verið
náð skulu framlög vera minnst fimm hundraðshlutar þar til sjóðurinn nemur einum
fjórða hluta af fjárhæð stofnsjóðs. Í samþykktum félags er heimilt að mæla fyrir
                    um skyldu til hærri framlaga í varasjóð.
Heimilt er að nota varasjóð til að jafna tap sem ekki er unnt að jafna með öðrum
                                     hætti.
 Heimilt er að leggja af hagnaði félagsins samkvæmt ákvæðum samþykkta þess eða
 ákvörðun félagsfunda til sjóða innan þess eða stofnana utan þess, sem ætlað er
 að styrkja málefni sem teljast til almenningsheilla, mannúðarmála eða ætlað er
að starfa í hliðstæðum tilgangi, að svo miklu leyti sem slíkt telst hæfilegt með
 hliðsjón af tilganginum með stofnun slíkra sjóða, fjárhagsstöðu félagsins, svo
                           og atvikum að öðru leyti.
Félagsstjórn er heimilt að verja smávægilegum fjárhæðum miðað við fjárhagsstöðu
                  félagsins í sama skyni og um getur í 3. mgr.

                     [IX. kafli. Sérstakar rannsóknir.]^1)
                            ^1)[12]L. 144/1994, 85. gr.
  [55. gr.]^1) Félagsaðili getur á aðalfundi eða á öðrum félagsfundi, þar sem
 málið er á dagskrá, komið fram með tillögu um að fram fari rannsókn á stofnun
félags, tilgreindum atriðum varðandi starfsemi þess eða ákveðnum þáttum bókhalds
 eða ársreiknings. Hljóti tillagan atkvæði minnst 25% atkvæðisbærra félagsmanna
  eða fulltrúa deilda getur félagsmaður í síðasta lagi einum mánuði frá lokum
 fundarins farið þess á leit við ráðherra að hann tilnefni rannsóknarmenn. Auk
 þess geta eigendur að a.m.k. 25% hluta í B-deild stofnsjóðs farið þess á leit
   við ráðherra að hann tilnefni slíka rannsóknarmenn. Tilmælin skal taka til
greina svo framarlega sem ráðherra telur nægilegar ástæður til þeirra. Ráðherra
 skal gefa stjórn félagsins, skoðunarmönnum og endurskoðanda þess og, þegar við
 á, þeim sem málið varðar tækifæri til að láta í ljós álit sitt um kröfuna áður
 en hann tekur ákvörðun sína. Ráðherra ákveður fjölda rannsóknarmanna, en meðal
        þeirra skulu vera bæði löggiltur endurskoðandi og lögfræðingur.
      [Ákvæði laga um ársreikninga, hæfisskilyrði, aðstöðu, fundarsetu og
       upplýsingagjöf til endurskoðenda eða skoðunarmanna gilda einnig um
                    rannsóknarmenn eftir því sem við á.]^1)
Rannsóknarmennirnir skulu gefa skriflega skýrslu til félagsfunda. Þeir skulu fá
          greidda þóknun frá félaginu og skal hún ákveðin af ráðherra.
    Skýrsla rannsóknarmanna skal liggja frammi til sýnis fyrir félagsmenn á
          skrifstofu félagsins í skemmsta lagi viku fyrir félagsfund.
                            ^1)[13]L. 144/1994, 85. gr.

                     [X. kafli.]^1) Samruni samvinnufélaga.
                            ^1)[14]L. 144/1994, 85. gr.
  [56. gr.]^1) Samvinnufélag getur sameinast algerlega öðru samvinnufélagi með
  samningi um að hið síðarnefnda taki við eignum og skuldum hins fyrrnefnda án
 skuldaskila samkvæmt eftirfarandi ákvæðum. Telst þá fyrrnefnda félaginu slitið
og félagsaðilar þess verða félagsaðilar í hinu síðarnefnda með fullum réttindum.
      Samningur um sameiningu samvinnufélaga skal lagður fyrir félagsfundi
(fulltrúafundi) félaganna og öðlast hann eigi gildi nema hann sé þar samþykktur
með minnst ^2/3 hluta atkvæða, sbr. ákvæði 92. gr. Ákvörðunin skal að öðru leyti
      uppfylla frekari fyrirmæli er félagssamþykktir kunna að kveða á um.
    Félagsaðilar og eigendur hluta í B-deild stofnsjóðs skulu eiga aðgang að
   eftirfarandi upplýsingum eigi síðar en viku fyrir fundi í báðum félögunum:
                 1. Endanlegum drögum að samningi milli félaganna.
        2. Endurriti af ársreikningi beggja félaganna fyrir liðið ár og af
reikningsyfirliti og rekstraráætlun fyrir yfirstandandi ár ef þess er kostur. Þá
skulu félagsmenn einnig eiga aðgang að drögum að upphafsreikningi hins sameinaða
                                    félags.
   3. Greinargerð um ástæður sem liggja að baki tillögu um sameiningu félaganna.
      4. Tillögu að breytingu á samþykktum þess félags, sem eftir stendur, í
                 samræmi við samningsuppkastið, sbr. 1. tölul.
 Ákvörðun um samruna samvinnufélaga skal tilkynna til samvinnufélagaskrár innan
   viku frá því að hún er gerð. Hafi tilkynning ekki farið fram innan tveggja
           mánaða frá því að ákvörðunin er tekin fellur hún úr gildi.
                            ^1)[15]L. 144/1994, 85. gr.
    [57. gr.]^1) Stjórn þess félags, sem sameinað er öðru með yfirtöku þess
síðarnefnda á eignum og skuldum þess fyrrnefnda, skal láta birta tvisvar sinnum
 í Lögbirtingablaði áskorun til lánardrottna félagsins um að lýsa kröfum sínum
innan þriggja mánaða frá fyrstu birtingu áskorunar talið. Eignum félagsins skal
halda aðgreindum þar til fresturinn er útrunninn og lýstum kröfum fullnægt. Ekki
 þarf að halda eignunum aðgreindum ef allir lánardrottnar samþykkja eða þeim er
sett fullnægjandi trygging. [Rísi ágreiningur milli félags og lánardrottna, sem
 kröfum hafa lýst, um það hvort framboðin trygging sé nægileg geta báðir aðilar
       innan tveggja vikna frá kröfulýsingu lagt málið fyrir héraðsdóm á
  heimilisvarnarþingi félagsins.]^2) Sanni félag að það eigi fyrir skuldum er
   ráðherra heimilt að veita undanþágu frá innköllun samkvæmt framangreindu.
Ef það félag, sem við eignum og skuldum tekur, verður gjaldþrota meðan það hefur
     aðgreindar eignir þess félags, sem sameinað er, skulu kröfur á hendur
síðarnefnda félaginu, svo og kröfur eigenda stofnsjóðs njóta forgangsréttar til
     greiðslu af eignum félagsins í þeirri röð sem kveðið er á um í 87. gr.
Þegar ekki er lengur skylt að halda eignum þess félags aðgreindum, sem sameinað
er öðru, skal senda tilkynningu innan viku til samvinnufélagaskrár um sameiningu
   félaganna og slit þess félags sem sameinað var öðru. Félagsstjórnir beggja
                    félaganna skulu undirrita tilkynninguna.
               ^1)[16]L. 144/1994, 85. gr. ^2)[17]L. 44/1997, 6. gr.
 [58. gr.]^1) Eigendur hluta í B-deild stofnsjóða samvinnufélaga, sem sameinuð
eru, skulu njóta fullra réttinda hjá hinu sameinaða samvinnufélagi og skal eign
             þeirra skráð í hlutaskrá þess, sbr. þó 3. mgr. 40. gr.
                            ^1)[18]L. 144/1994, 85. gr.
[59. gr.]^1) Ef samvinnufélag á meira en ^9/10 hluta hlutabréfa í hlutafélagi og
 fer með samsvarandi hluta atkvæðanna geta stjórnir félaganna tekið ákvörðun um
innlausn samvinnufélagsins á þeim hluta hlutabréfanna í hlutafélaginu, sem ekki
   eru í eigu samvinnufélagsins, og ákveðið að samvinnufélagið taki við öllum
       eignum og skuldum hlutafélagsins. Tilkynna skal samvinnufélaga- og
hlutafélagaskrám um ákvörðun hér að lútandi innan viku frá því að hún er gerð og
 hafi tilkynningin ekki borist innan tveggja mánaða fellur hún úr gildi. Ákvæði
   78. og 79. gr. eiga við um samruna félaganna eftir því sem við getur átt.
  Hluthafar í því félagi, sem sameinað er samvinnufélaginu, eiga rétt á því að
hlutabréf þeirra verði innleyst innan mánaðar frá því að ákvörðun um sameiningu
    er tekin. Skal samvinnufélagið kaupa hlutina á því verði sem svarar til
verðmætis þeirra. Náist ekki samkomulag um verðið skal það ákveðið af matsmönnum
 sem dómkvaddir eru af héraðsdómara á heimilisvarnarþingi hlutafélagsins. Hvor
 aðili um sig getur borið ákvörðun matsmanna undir dómstóla. Verður þá að höfða
           mál innan þriggja mánaða frá því að mat hefur farið fram.
                            ^1)[19]L. 144/1994, 85. gr.

                        [XI. kafli.]^1) Samvinnusambönd.
                            ^1)[20]L. 144/1994, 85. gr.
[60. gr.]^1) Ef þrjú eða fleiri samvinnufélög með líku verksviði koma sér saman
um að mynda samband samvinnufélaga sem sérstakt félag má ákveða að félagið verði
 einnig í formi samvinnufélags. Um stofnun þess, skrásetningu og skipulag gilda
              þá ákvæði laga þessara eftir því sem við getur átt.
       Hvert það félag, sem fullnægir ákvæðum laga þessara og samþykktum
  samvinnusambands, hefur rétt til inngöngu í starfandi samvinnusamband, enda
    starfi það á sambærilegu verksviði og þau samvinnufélög sem fyrir eru í
                                  sambandinu.
         Nánari ákvæði um samvinnusamband skal setja í samþykktir þess.
                            ^1)[21]L. 144/1994, 85. gr.

                     [XII. kafli.]^1) Slit samvinnufélaga.
                            ^1)[22]L. 144/1994, 85. gr.
                   [61. gr.]^1) Samvinnufélagi skal slíta ef:
   1. Ályktun þar að lútandi er samþykkt af tveimur lögmætum félagsfundum í röð
 og henni eru fylgjandi eigi færri en ^2/3 atkvæðisbærra fundarmanna. Í félagi,
     sem skiptist í deildir, skal bera ályktunina undir deildarfundi milli
    félagsfunda og þarf hún að hljóta þar samþykkt með einföldum meiri hluta
                               greiddra atkvæða.
          2. Félagsaðilar verða færri en fimmtán eða færri en þrír ef um
 samvinnusamband er að ræða eða ef félagið fullnægir ekki ákvæðum laga þessara.
    Þetta gildir þó ekki ef ráðherra hefur veitt undanþágu frá lágmarkstölu
                  félagsaðila, sbr. lokamálslið 5. mgr. 4. gr.
       3. Félagsstjórn er skylt að afhenda bú félagsins til gjaldþrotaskipta
                        samkvæmt ákvæðum gjaldþrotalaga.
   4. Félagið vanrækir að senda samvinnufélagaskrá tilkynningar sem því er skylt
                         samkvæmt ákvæðum laga þessara.
            5. Félaginu skal slíta í samræmi við ákvæði samþykkta þess.
                            ^1)[23]L. 144/1994, 85. gr.
[62. gr.]^1) Þegar skilyrði 83. gr. eru fyrir hendi, en félagsstjórn vanrækir að
 óska eftir slitum félagsins skal héraðsdómari taka félagið til skipta að kröfu
ráðherra, félagsaðila eða eigenda minnst 10% hluta í B-deild stofnsjóðs. Sá sem
   óskar eftir skiptum skal þó ávallt gefa félagi með sannanlegum hætti eins
    mánaðar frest til að bæta úr því sem ábótavant er ef slíkar úrbætur eru
mögulegar. Um meðferð kröfu og bús skal fara eftir ákvæðum gjaldþrotalaga eftir
                         því sem við á, sbr. þó 2. mgr.
  Þegar félagsslit eru ákveðin skv. 1. og 5. tölul. 83. gr. getur félagsfundur
annaðhvort afhent félagsbúið héraðsdómara til meðferðar eða kosið skilanefnd til
þess að fara með mál félagsins meðan á félagsslitum stendur. Áður en skilanefnd
  er kosin skal félagsstjórn þó láta gera efnahags- og rekstrarreikning fyrir
   félagið og skal fylgja honum álitsgerð löggilts endurskoðanda um það hvort
   eignir félagsins hrökkvi fyrir skuldum þess. Komi fram að eignir félagsins
hrökkvi ekki svo víst sé fyrir skuldum þess skal félagsstjórn óska eftir skiptum
               á búi félagsins með þeim hætti sem segir í 1. mgr.
 Sé skilanefnd kosin skulu í hana kosnir hlutfallskosningu hið minnsta tveir en
  hið mesta fimm menn. Ef í félaginu er B-deild stofnsjóðs skal gefa eigendum
      hluta í henni kost á því að tilnefna einn skilanefndarmann að auki.
Hið minnsta einn skilanefndarmaður skal vera héraðsdóms- eða hæstaréttarlögmaður
                          eða löggiltur endurskoðandi.
   Þegar kosin hefur verið skilanefnd skal hún tilkynna samvinnufélagaskrá um
     ákvörðun um slit félagsins og kosningu sína og óska eftir löggildingu
   [samvinnufélagaskrár]^2) á starfa sínum. Er löggilding hefur fengist tekur
     skilanefnd við réttindum og skyldum félagsstjórnar og framkvæmdastjóra
                              (kaupfélagsstjóra).
    [Samvinnufélagaskrá]^2) er rétt að synja um löggildingu skilanefndar ef
fyrirliggjandi gögn bera ekki með sér að réttilega hafi verið staðið að ákvörðun
  um félagsslit eða kjöri skilanefndar eða vafasamt þykir að eignir félagsins
                          hrökkvi fyrir skuldum þess.
 Óski maður, sem hlotið hefur löggildingu til starfa í skilanefnd, lausnar frá
starfi sínu eða andist skilanefndarmaður áður en skilanefnd hefur lokið störfum
      skal hún tafarlaust tilkynna það [samvinnufélagaskrá]^2) og boða til
  félagsfundar innan eins mánaðar til þess að kjósa nýjan mann í hans stað. Sé
    ekki leitað löggildingar nýs skilanefndarmanns án ástæðulausrar tafar er
  [samvinnufélagaskrá]^2) heimilt að fella löggildingu skilanefndar úr gildi.
    Telji [samvinnufélagaskrá]^2) að ástæðulaus dráttur hafi orðið á starfi
 skilanefndar eða hún hafi á annan hátt brugðist skyldum sínum skal hann veita
henni áminningu og frest til úrbóta. Sé málum ekki komið í rétt horf innan slíks
 frests er [samvinnufélagaskrá]^2) heimilt að fella löggildingu skilanefndar úr
                                     gildi.
 Skilanefndarmenn ábyrgjast einn fyrir alla og allir fyrir einn félagsaðilum og
 lánardrottnum félagsins allt tjón er þeir kunna að baka þeim með störfum sínum
                      af ásetningi eða stórfelldu gáleysi.
               ^1)[24]L. 144/1994, 85. gr. ^2)[25]L. 44/1997, 7. gr.
[63. gr.]^1) Þegar skilanefnd hefur verið löggilt skal hún láta birta tvívegis í
Lögbirtingablaði auglýsingu um félagsslitin ásamt áskorun til lánardrottna um að
 þeir lýsi kröfum sínum á hendur félaginu til skilanefndar innan tveggja mánaða
  frá því að auglýsingin birtist fyrra sinni. Réttaráhrif slíkrar innköllunar
       skulu vera hin sömu og við gjaldþrotaskipti á búi samvinnufélags.
  Í auglýsingu skv. 1. mgr. skal skilanefnd boða til fundar með lánardrottnum
félags og félagsaðilum til þess að fjalla um kröfur á hendur félaginu og skal sá
          fundur haldinn innan mánaðar frá lokum kröfulýsingarfrests.
 Löggilding skilanefndar og innköllun krafna breyta ekki rétti lánardrottna til
           að leita fullnustu krafna sinna samkvæmt almennum reglum.
   Um kröfur á hendur félaginu og gagnkvæma samninga þess skulu gilda ákvæði
                      gjaldþrotalaga eftir því sem við á.
                            ^1)[26]L. 144/1994, 85. gr.
 [64. gr.]^1) Þegar kröfulýsingarfrestur er á enda skal skilanefnd gera skrá um
þær kröfur sem henni hafa borist. Skal hún láta í ljós álit sitt á því hvort eða
að hvað miklu leyti hún telji að viðurkenna skuli hverja kröfu. Telji skilanefnd
  ekki unnt að viðurkenna kröfu, að nokkru leyti eða öllu eins og henni hefur
verið lýst, skal hún tilkynna hlutaðeigandi kröfuhafa um það á sannanlegan hátt
   og boða hann sérstaklega til þess fundar þar sem fjallað verður um lýstar
                                    kröfur.
  Komi ekki fram andmæli gegn afstöðu skilanefndar til viðurkenningar á lýstum
kröfum á fundi, sem haldinn er til umfjöllunar um þær, skal álit hennar teljast
                   endanlega samþykkt af öllum hlutaðeigandi.
 Andmæli lánardrottinn afstöðu skilanefndar til viðurkenningar kröfu sinnar eða
 sæti krafa andmælum af hendi annars lánardrottins eða félagsmanns og ekki er á
fundinum leystur ágreiningur þeirra skal skilanefnd þegar í stað vísa honum til
úrlausnar héraðsdómara á heimilisvarnarþingi félagsins sem kveður upp úrskurð um
        hann svo fljótt sem verða má. Um málskot gilda almennar reglur.
Berist skilanefnd krafa eftir lok kröfulýsingarfrests skulu um hana gilda ákvæði
                      gjaldþrotalaga eftir því sem við á.
Telji skilanefnd orka tvímælis að eignir félagsins hrökkvi fyrir skuldum þess að
        loknum kröfulýsingarfresti skal hún án tafar afhenda bú þess til
                               gjaldþrotaskipta.
  Sé bú samvinnufélags tekið til gjaldþrotaskipta með þeim hætti er segir í 5.
mgr. skal við búsmeðferð telja frestdag þann dag sem félagsfundur hefur ákveðið
    félagsslit skv. 1. tölul. 83. gr. eða þann dag sem félaginu skyldi slíta
  samkvæmt ákvæðum félagssamþykkta skv. 5. tölul. 83. gr., en úrskurðardag eða
       upphafsdag skipta þann dag sem skilanefnd hefur hlotið löggildingu
                           [samvinnufélagaskrár].^2)
               ^1)[27]L. 144/1994, 85. gr. ^2)[28]L. 44/1997, 7. gr.
   [65. gr.]^1) Þegar að loknum fundi skv. 86. gr. og þegar nægilegum eignum
félagsins hefur verið komið í verð skal skilanefnd greiða viðurkenndar kröfur á
      hendur félaginu. Skal hún taka frá fé til greiðslu umdeildra krafna.
     Skilanefnd skal eftir þörfum boða til félagsfunda um tilhögun á slitum
                                   félagsins.
    Þegar lokið er greiðslu krafna og fé hefur verið sérgreint til greiðslu
  umdeildra krafna skv. 1. mgr. og þegar fram er komin afstaða félagsaðila til
þess að hverju leyti eignum félagsins skuli komið í verð skal skilanefndin gera
frumvarp til úthlutunargerðar til eigenda stofnsjóðs og lokareikninga félagsins.
 Eigendur hluta í B-deild stofnsjóðs skulu hafa forgangsrétt til greiðslu fram
  yfir eigendur A-deildar þar til nafnverð hluta í B-deild er að fullu greitt.
  Ákveða má í samþykktum félags að auka þennan forgangsrétt. Í samþykktunum má
einnig ákveða að fé í óskiptum stofnsjóði eða í A-deild skuli renna til annarra
                         en félagsaðila við félagsslit.
   Skilanefnd skal boða til félagsfundar (fulltrúafundar) til umfjöllunar um
 lokareikninga og frumvarp til úthlutunargerðar. Sé frumvarpi ekki andmælt eða
athugasemdir gerðar við reikninga skal skilanefnd greiða félagsaðilum eða öðrum
     og eigendum B-deildar stofnsjóðs eða afsala þeim eignum í samræmi við
                                  frumvarpið.
                            ^1)[29]L. 144/1994, 85. gr.
 [66. gr.]^1) Hafi skilanefnd ekki lokið störfum innan eins árs frá löggildingu
  skal hún gera [samvinnufélagaskrá]^2) skriflega grein fyrir ástæðum þess og
             síðan tvívegis á ári hverju þar til hún lýkur störfum.
Rísi ágreiningur við meðferð skilanefndar, sem við gjaldþrotameðferð ætti undir
  dómsvald héraðsdómara, skal skilanefnd tafarlaust vísa ágreiningsefninu til
úrlausnar héraðsdómara á heimilisvarnarþingi félagsins er kveður upp úrskurð um
        ágreininginn. Um málskot slíkra úrskurða gilda almennar reglur.
               ^1)[30]L. 144/1994, 85. gr. ^2)[31]L. 44/1997, 7. gr.
[67. gr.]^1) Ef lánardrottinn, félagsaðili, eigandi hlutar í B-deild stofnsjóðs
   eða aðrir vitja ekki fjár, sem í hlut þeirra koma við félagsslitin, eða ef
  ágreiningur um réttmæti kröfu skv. 3. mgr. 86. gr. er óleystur við úthlutun
  skilanefndar skal skilanefnd leggja viðkomandi fjárhæð á geymslureikning við
 viðskiptabanka. Sé fjárins ekki vitjað innan tíu ára, eftir atvikum frá lyktum
   ágreinings um kröfu lánardrottins að telja, skal það renna til ríkissjóðs.
  Þegar skilanefnd hefur lokið úthlutun eða lagt fé á geymslureikninga skv. 1.
 mgr. skal hún tilkynna samvinnufélagaskrá um lok starfa sinna og afhenda henni
lokareikninga félagsins, úthlutunargerð sína, kvittanir þeirra er við greiðslum
     hafa tekið, skilríki fyrir geymslureikningum svo og öll skjöl og bækur
                                   félagsins.
 Skilanefnd skal auglýsa í Lögbirtingablaði um lok starfa sinna og hver málalok
                                  hafi orðið.
                            ^1)[32]L. 144/1994, 85. gr.
 [68. gr.]^1) Þegar lokið hefur verið greiðslu krafna á hendur félaginu eða fé
     til greiðslu umdeildra krafna hefur verið lagt á geymslureikning getur
  félagsfundur ákveðið að starfi skilanefndar skuli lokið og félagið taki upp
   starfsemi á ný. Skal sú ákvörðun tekin með sama hætti og ákvörðun um slit
  samvinnufélags, en eigendur hluta í B-deild stofnsjóðs eiga þá rétt á því að
  félagið innleysi hluti sína á því verði sem þeir mundu hafa við félagsslit.
Tilkynna skal ákvörðunina til samvinnufélagaskrár, en ekki er heimilt að hefja á
ný starfsemi fyrr en ákvörðunin hefur verið skráð og félagið fullnægir lögmæltum
                            skilyrðum að öðru leyti.
                            ^1)[33]L. 144/1994, 85. gr.
[69. gr.]^1) Komi fram eignir félags eftir að skilanefnd hefur lokið störfum eða
 verði þau málalok á ágreiningi um réttmæti kröfu lánardrottins að fé, sem lagt
  hefur verið á geymslureikning vegna kröfunnar, notist ekki að öllu leyti til
   greiðslu hennar skal skilanefnd taka upp starf sitt á ný án innköllunar og
      úthluta eignum í samræmi við upphaflega úthlutunargerð sína. Um lok
               framhaldsskipta gilda ákvæði 2. og 3. mgr. 89. gr.
 Sé þess ekki kostur að skilanefnd annist um framhaldsskipti skv. 1. mgr. skal
 ráðherra beina því til [héraðsdómara]^2) á varnarþingi því, sem félagið hafði,
            að hann annist um framhaldsskiptin í stað skilanefndar.
               ^1)[34]L. 144/1994, 85. gr. ^2)[35]L. 44/1997, 8. gr.

                [XIII. kafli.]^1) Breytingar á samþykktum o.fl.
                            ^1)[36]L. 144/1994, 85. gr.
 [70. gr.]^1) Ákvörðun um breytingu á félagssamþykktum skal tekin á félagsfundi
og verður hún því aðeins gild að breytingartillögu hafi verið getið í fundarboði
   og dagskrá fundarins og að hún hljóti samþykki minnst ^2/3 hluta greiddra
 atkvæða á fundinum. Ákvörðun skal að öðru leyti uppfylla frekari fyrirmæli er
    félagssamþykktir kunna að kveða á um, auk hinna sérstöku ákvæða 93. gr.
      Samþykkt um breytingu á samþykktum samvinnufélags skal tilkynnt til
  samvinnufélagaskár þegar í stað og breytingin öðlast eigi gildi fyrr en hún
                               hefur verið skráð.
                            ^1)[37]L. 144/1994, 85. gr.
    [71. gr.]^1) Breyting á félagssamþykktum þarf samþykki tveggja lögmætra
  félagsfunda í röð og stuðning eigi færri en ^2/3 atkvæðisbærra félagsaðila á
fundinum ef í henni felst röskun á því réttarsambandi, sem er milli félagsaðila,
eða ef í henni felast auknar skuldbindingar félagsaðila gagnvart félaginu. Sé um
    deildaskipt félag að ræða skal bera breytinguna undir deildarfundi milli
        félagsfunda og hún hljóta þar samþykkt með meiri hluta atkvæða.
 Breyting á félagssamþykktum, sem raskar réttarsambandinu milli eigenda í A- og
  B-deild stofnsjóðs eða rýrir hag eigenda hluta í B-deild stofnsjóðs, er því
aðeins gild að eigi færri en ^3/4 eigenda í A-deild stofnsjóðs og allir eigendur
                í B-deild stofnsjóðs gjaldi breytingunni jáyrði.
                            ^1)[38]L. 144/1994, 85. gr.
 [72. gr.]^1) Félagsfundur má ekki taka ákvörðun sem bersýnilega er fallin til
 þess að afla ákveðnum félagsaðilum eða öðrum ótilhlýðilegra hagsmuna á kostnað
                       annarra félagsaðila eða félagsins.
                            ^1)[39]L. 144/1994, 85. gr.
 [73. gr.]^1) Félagsaðili, stjórnarmaður, framkvæmdastjóri eða eigendur minnst
10% hluta í B-deild stofnsjóðs geta höfðað mál vegna ákvörðunar félagsfundar sem
   hefur verið tekin með ólögmætum hætti eða brýtur í bága við lög þessi eða
                             samþykktir félagsins.
Mál skal höfða innan þriggja mánaða frá því að ákvörðunin var tekin, ella telst
                                   hún gild.
                         Ákvæði 2. mgr. eiga ekki við:
       a. Þegar ákvörðunin er ólögleg, jafnvel með samþykki þess meiri hluta
                          félagsmanna sem krafist er.
     b. Þegar krafist er samþykkis aukins meiri hluta félagsaðila eða eigenda
hluta í B-deild stofnsjóðs til þess að ákvörðunin öðlist gildi og slíkt samþykki
                                er ekki fengið.
   c. Þegar boðun til félagsfundar hefur ekki farið fram eða reglna þeirra, sem
        um fundarboðun gilda, hefur í verulegum atriðum ekki verið gætt.
    d. Þegar aðili, sem höfðað hefur mál eftir að sá frestur sem tiltekinn er í
2. mgr. er útrunninn, en þó innan tveggja ára eftir að ákvörðun var tekin, hefur
haft frambærilega ástæðu til að draga málshöfðun og beiting ákvæða 2. mgr. yrði
                            bersýnilega ósanngjörn.
 Nú verða úrslit í dómsmáli þau að ákvörðun félagsfundar telst ógild og skal þá
 ómerkja ákvörðunina eða breyta henni. Breytingu á ákvörðun félagsfundar er þó
 einungis unnt að gera sé þess krafist og sé það á færi dómsins að ákveða hvers
 efnis ákvörðunin hefði réttilega átt að vera. Dómur í slíku máli bindur einnig
 þá aðila er ekki hafa staðið að málshöfðun. Endurrit dóma í slíkum málum skal
  senda til samvinnufélagaskrár og þar skráð niðurstaða þeirra ef ástæða þykir
                                      til.
                            ^1)[40]L. 144/1994, 85. gr.

                  [XIV. kafli.]^1) Skaðabóta- og refsiákvæði.
                            ^1)[41]L. 144/1994, 85. gr.
  [74. gr.]^1) Stofnendur, stjórnarmenn, framkvæmdastjórar (kaupfélagsstjóri),
 skoðunarmenn og endurskoðandi samvinnufélags eru skyldir að bæta félaginu það
  tjón sem þeir hafa valdið því í störfum sínum hvort sem er af ásetningi eða
gáleysi. Sama gildir þegar félagsaðili eða aðrir verða fyrir tjóni vegna brota á
                  ákvæðum laga þessara eða samþykktum félags.
 Bótafjárhæð má færa niður með hæfilegu tilliti til þess hve mikil sökin var og
                 tjónið, efnahags tjónvalds og annarra atvika.
                            ^1)[42]L. 144/1994, 85. gr.
[75. gr.]^1) Ákvörðun um að félag skuli hafa uppi skaðabótakröfu, sbr. 96. gr.,
                           skal tekin á félagsfundi.
Ákvörðun félagsfundar um ábyrgðarleysi eða um að beita ekki fébótaábyrgð er ekki
 bindandi fyrir þrotabú félagsins ef félagið telst hafa verið ógjaldfært þegar
 ákvörðunin var tekin eða gjaldþrotaskipti hefjast innan árs frá ákvörðuninni.
                            ^1)[43]L. 144/1994, 85. gr.
  [76. gr.]^1) Skaðabótamál þau sem um ræðir í 97. gr. skal höfða nema krafan
                        byggist á refsiverðum verknaði:
    a. Gegn stofnendum innan þriggja ára frá því að ákvörðun um stofnun félags
                                   var tekin.
   b. Gegn stjórnarmönnum og framkvæmdastjórum (kaupfélagsstjóra) innan þriggja
   ára frá lokum þess reikningsárs þar sem ákvörðunin eða athöfnin, sem málið
                       byggist á, var samþykkt eða gerð.
       c. Gegn skoðunarmönnum og endurskoðanda innan tveggja ára frá því að
     endurskoðun lauk og endurskoðunarskýrsla eða yfirlýsing var lögð fram.
Mál skv. 2. mgr. 97. gr. skal höfða síðast þremur mánuðum eftir að félagið hefur
                          verið úrskurðað gjaldþrota.
                            ^1)[44]L. 144/1994, 85. gr.
      [77. gr.]^1) Nú vanrækja stofnendur, stjórnarmenn, framkvæmdastjóri
  (kaupfélagsstjóri), skoðunarmenn, endurskoðandi eða skilanefndarmenn skyldur
  sínar samkvæmt lögum þessum, félagssamþykktum eða ályktunum félagsfundar og
getur þá [samvinnufélagaskrá]^2) boðið þeim, að viðlagðri ákveðinni dagsekt eða
vikusekt, að inna skylduverk af hendi. Bera má lögmæti úrskurðar undir dómstóla
                        innan mánaðar frá birtingu hans.
               ^1)[45]L. 144/1994, 85. gr. ^2)[46]L. 44/1997, 9. gr.
     [78. gr.]^1) Það varðar sektum ^2) eða fangelsi allt að tveimur árum:
   1. Að skýra vísvitandi rangt eða villandi frá högum samvinnufélags eða öðru,
   er það varðar, í opinberri auglýsingu eða tilkynningu, í opinberu boði til
 þátttöku í stofnun félags eða í útboði hluta í B-deild stofnsjóðs, í skýrslum,
  ársreikningi eða yfirlýsingum til félagsfundar eða forráðamanna félags eða í
                     tilkynningum til samvinnufélagaskrár.
        2. Að brjóta vísvitandi ákvæði laga þessara um sölu hluta í B-deild
   stofnsjóðs og útgáfu samvinnuhlutabréfa, um hlutaskrá, tillög í varasjóð,
    úthlutun arðs og um greiðslu til félagsaðila og eigenda hluta í B-deild
     stofnsjóðs við slit félags og í öðrum tilvikum þegar slíkt er heimilt.
              ^1)[47]L. 144/1994, 85. gr. ^2)[48]L. 82/1998, 200. gr.
   [79. gr.]^1) Hver sá, sem vísvitandi ber út rangar frásagnir eða með öðrum
samsvarandi hætti skapar rangar hugmyndir um hag samvinnufélags eða annað er það
varðar þannig að áhrif geti haft á sölu eða söluverð hluta í félaginu, skal sæta
                 sektum ^2) eða fangelsi allt að tveimur árum.
 Ef sá sem stjórnar samvinnufélagi eða kemur að öðru leyti fram fyrir hönd þess
  hermir vísvitandi rangt eða villandi um efnahag félags eða eignir í skjölum,
  bréfum til viðskiptamanna, umburðarbréfum eða tilkynningum eða skýrslum til
 opinberra aðila þá varðar það sektum eða [fangelsi allt að einu ári],^2) enda
        taki ákvæði 100. gr. eða 1. mgr. þessarar greinar eigi þar til.
              ^1)[49]L. 144/1994, 85. gr. ^2)[50]L. 82/1998, 200. gr.
[80. gr.]^1) Sá maður skal sæta sektum ^2) eða fangelsi allt að tveimur árum sem
   gerist sekur um eftirgreindar athafnir að því er varðar atkvæðagreiðslu á
                                  félagsfundi:
    1. Aflar sér eða öðrum ólöglegs færis á að taka þátt í atkvæðagreiðslu eða
                    ruglar atkvæðagreiðslu með öðrum hætti.
      2. Leitast við með ólögmætri nauðung, frelsisskerðingu eða misneytingu
  aðstöðu yfirboðara að fá félagsaðila eða umboðsmann hans til þess að greiða
          atkvæði á ákveðinn hátt eða til þess að greiða ekki atkvæði.
        3. Kemur því til leiðar með sviksamlegu atferli að félagsaðili eða
  umboðsmaður hans greiði ekki atkvæði, þó að hann hafi ætlað sér það, eða að
          atkvæði hans ónýtist eða hafi önnur áhrif en til var ætlast.
   4. Greiðir, lofar að greiða eða býður félagsaðila eða umboðsmanni hans fé eða
   annan hagnað til þess að neyta ekki atkvæðisréttar síns eða til að greiða
                            atkvæði félaginu í óhag.
              ^1)[51]L. 144/1994, 85. gr. ^2)[52]L. 82/1998, 200. gr.
[81. gr.]^1) Sá sem vanrækir tilkynningar til samvinnufélagaskrár samkvæmt lögum
          þessum skal sæta sektum eða [fangelsi allt að einu ári].^2)
              ^1)[53]L. 144/1994, 85. gr. ^2)[54]L. 82/1998, 200. gr.
 [82. gr.]^1) Nú hefur stjórnanda félags eða öðrum, sem komið hefur fram fyrir
   hönd þess, verið dæmd sekt vegna brots í starfi sínu fyrir félagið og ber
 félagið þá ábyrgð á greiðslu sektar ef innheimta hefur orðið árangurslaus hjá
  sökunaut sjálfum. Ef ekki eru ákvæði í refsidómi um ábyrgð félagsins verður
    sektin því aðeins innheimt með aðför hjá því að dæmt sé um skyldu þess í
                            sérstöku opinberu máli.
                            ^1)[55]L. 144/1994, 85. gr.

                        [XV. kafli.]^1) Gildistaka o.fl.
                            ^1)[56]L. 144/1994, 85. gr.
   [83. gr.]^1) [Ráðherra er heimilt að setja með reglugerð nánari reglur um
              framkvæmd laga þessara, sbr. þó 2. mgr. 10. gr.]^2)
              ^1)[57]L. 144/1994, 85. gr. ^2)[58]L. 44/1997, 10. gr.
              [84. gr.]^1) Lög þessi öðlast gildi 1. janúar 1992.
                            ^1)[59]L. 144/1994, 85. gr.
                            Ákvæði til bráðabirgða.
                                       [
 Ákvæði 2. gr. a skal taka til endurskoðunar eigi síðar en 1. janúar 2000.]^1)
                             ^1)[60]L. 84/1993, 2. gr.

References

   Visible links
   1. http://www.althingi.is/dba-bin/lawformpr.pl?lnr=1991022
   2. file:///altext/stjt/1997.044.html
   3. file:///altext/stjt/1993.084.html
   4. file:///altext/stjt/1994.144.html
   5. file:///altext/stjt/1997.044.html
   6. file:///altext/stjt/1997.044.html
   7. file:///altext/stjt/1997.044.html
   8. file:///altext/stjt/1997.044.html
   9. file:///altext/stjt/1994.144.html
  10. file:///altext/stjt/1989.020.html
  11. file://1993009.html
  12. file:///altext/stjt/1994.144.html
  13. file:///altext/stjt/1994.144.html
  14. file:///altext/stjt/1994.144.html
  15. file:///altext/stjt/1994.144.html
  16. file:///altext/stjt/1994.144.html
  17. file:///altext/stjt/1997.044.html
  18. file:///altext/stjt/1994.144.html
  19. file:///altext/stjt/1994.144.html
  20. file:///altext/stjt/1994.144.html
  21. file:///altext/stjt/1994.144.html
  22. file:///altext/stjt/1994.144.html
  23. file:///altext/stjt/1994.144.html
  24. file:///altext/stjt/1994.144.html
  25. file:///altext/stjt/1997.044.html
  26. file:///altext/stjt/1994.144.html
  27. file:///altext/stjt/1994.144.html
  28. file:///altext/stjt/1997.044.html
  29. file:///altext/stjt/1994.144.html
  30. file:///altext/stjt/1994.144.html
  31. file:///altext/stjt/1997.044.html
  32. file:///altext/stjt/1994.144.html
  33. file:///altext/stjt/1994.144.html
  34. file:///altext/stjt/1994.144.html
  35. file:///altext/stjt/1997.044.html
  36. file:///altext/stjt/1994.144.html
  37. file:///altext/stjt/1994.144.html
  38. file:///altext/stjt/1994.144.html
  39. file:///altext/stjt/1994.144.html
  40. file:///altext/stjt/1994.144.html
  41. file:///altext/stjt/1994.144.html
  42. file:///altext/stjt/1994.144.html
  43. file:///altext/stjt/1994.144.html
  44. file:///altext/stjt/1994.144.html
  45. file:///altext/stjt/1994.144.html
  46. file:///altext/stjt/1997.044.html
  47. file:///altext/stjt/1994.144.html
  48. file:///altext/stjt/1998.082.html
  49. file:///altext/stjt/1994.144.html
  50. file:///altext/stjt/1998.082.html
  51. file:///altext/stjt/1994.144.html
  52. file:///altext/stjt/1998.082.html
  53. file:///altext/stjt/1994.144.html
  54. file:///altext/stjt/1998.082.html
  55. file:///altext/stjt/1994.144.html
  56. file:///altext/stjt/1994.144.html
  57. file:///altext/stjt/1994.144.html
  58. file:///altext/stjt/1997.044.html
  59. file:///altext/stjt/1994.144.html
  60. file:///altext/stjt/1993.084.html
