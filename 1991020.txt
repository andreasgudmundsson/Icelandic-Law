
   --------------------------------------------------------------------------

                        Lög um skipti á dánarbúum o.fl.

                              1991 nr. 20 23. mars

   --------------------------------------------------------------------------

                 Ferill málsins á Alþingi.   Frumvarp til laga.

Tóku gildi 1. júlí 1992. Breytt með l. 65/2006 (tóku gildi 27. júní 2006), [1]l.
88/2008 (tóku gildi 1. jan. 2009 nema brbákv. VII sem tók gildi 21. júní 2008),
l. 65/2010 (tóku gildi 27. júní 2010), l. 162/2010 (tóku gildi 1. jan. 2011) og
                    l. 126/2011 (tóku gildi 30. sept. 2011).

                  1. þáttur. Almenn ákvæði um skipti dánarbúa.
                  I. kafli. Lögsaga við skipti dánarbúa o.fl.
  1. gr. Eftir fyrirmælum laga þessara skal skipta dánarbúum eftir þá menn sem
  áttu lögheimili eða höfðu annars fasta búsetu hér á landi á dánardægri, nema
skiptin fari fram í öðru ríki eftir reglum þjóðaréttar eða ákvæðum samnings sem
    íslenska ríkið hefur gert við annað ríki og hefur lagagildi hér á landi.
Ákvæði laga þessara taka einnig til skipta eftir íslenska ríkisborgara þótt þeir
   hafi ekki átt lögheimili eða haft fasta búsetu hér á landi á dánardægri ef
dánarbúinu verður ekki skipt í því ríki þar sem sá látni var þá heimilisfastur.
    2. gr. Þegar maður er látinn tekur dánarbú hans við öllum fjárhagslegum
     réttindum sem hann átti þá eða naut, nema annað leiði af réttarreglum,
                       löggerningi eða eðli réttindanna.
Dánarbú tekur við öllum fjárhagslegum skyldum sem hvíldu á þeim látna þegar hann
  lést, nema réttarreglur eða löggerningar kveði á um brottfall þeirra eða það
  leiði af eðli þeirra. Við andlát falla enn fremur á dánarbú þær fjárhagslegu
  skyldur sem sá látni hefur lagt á það með erfðaskrá eða öðrum dánargerningi.
 Dánarbú nýtur hæfis til að eiga og öðlast réttindi og hæfi þess til að bera og
 baka sér skyldur helst þar til skiptum þess lýkur endanlega eftir því sem mælt
                            er fyrir í lögum þessum.
  3. gr. Dánarbúi skal skipta í því umdæmi þar sem sá látni átti lögheimili á
 dánardægri. Hafi hann ekki átt lögheimili hér á landi skulu skipti fara fram í
 því umdæmi þar sem hann átti fastan dvalarstað á dánardægri en hafi hann engan
slíkan dvalarstað átt þá í því umdæmi þar sem hann lést. Hafi maki látna fengið
 leyfi til setu í óskiptu búi ræðst umdæmi með sama hætti af lögheimili makans,
   dvalarstað eða eftir atvikum dánarstað hvort sem skipti fara fram að honum
                  lifandi eða skipt er búi eftir bæði hjónin.
  Rísi ágreiningur um það í hverju umdæmi skipti fari fram eða þyki það annars
               óvíst skal leita ákvörðunar [ráðherra]^1) um það.
   Sá sem æskir skipta hér á landi eftir 2. mgr. 1. gr. skal leita ákvörðunar
         [ráðherra]^2) um það í hverju umdæmi skiptin geti farið fram.
                 ^1)L. 126/2011, 152. gr. ^2)L. 162/2010, 122. gr.
4. gr. Dómsmál verður ekki höfðað í héraði gegn dánarbúi nema svo sé fyrir mælt
   í lögum eða um [sakamál]^1) sé að ræða og krafist sé refsiviðurlaga sem má
  ákvarða á hendur dánarbúi. Má þá höfða málið í þeirri þinghá þar sem skiptin
                                   fara fram.
Halda má máli til dóms sem hefur verið höfðað á hendur þeim látna en dómur ekki
 gengið í fyrir lát hans ef þær skyldur, sem málið varðar, falla á dánarbúið og
 þeim sem fer með forræði dánarbúsins er tilkynnt um málið. Tekur dánarbúið þá
   við aðild málsins en ella fellur það niður hvað þann látna og búið varðar.
      Kröfu um aðför, kyrrsetningu, lögbann, löggeymslu, nauðungarsölu eða
  gjaldþrotaskipti verður ekki komið fram gegn dánarbúi nema að því leyti sem
                          heimilað er í lögum þessum.
                            ^1)[2]L. 88/2008, 234. gr.

           II. kafli. Tilkynning um andlát og fyrstu aðgerðir skipta.
5. gr. Þegar maður er látinn og skipti eftir hann fara fram hér á landi skal svo
 fljótt sem verða má tilkynna andlátið sýslumanni eða umboðsmanni hans. Að öðru
jöfnu skal tilkynnt í því umdæmi þar sem ætla má að dánarbúinu verði skipt eftir
ákvæðum 3. gr. Sýslumaður eða umboðsmaður hans lætur tilkynnanda í té vottorð um
                     að skyldu þessari hafi verið fullnægt.
  Skylda til að tilkynna andlát hvílir jafnt á þeim sem getur átt lögerfðarétt
 eftir þann látna og þeim sem hefur vitneskju um bréferfðarétt sinn eftir hann.
  Sé um engan slíkan að ræða skal sá tilkynna andlát sem hefur átt heimili með
þeim látna, en ella sá sem hlutast til um útför hans. Ef enginn slíkur er heldur
  fyrir hendi skulu yfirvöld, sem hafa afskipti af málum þess látna, tilkynna
  andlátið. Heimilt er öðrum að tilkynna andlát, en sýslumanni er ætíð rétt að
 synja um afhendingu vottorðs skv. 1. mgr. ef sá sem gefur sig fram í því skyni
   getur ekki veitt þær upplýsingar sem um ræðir í 7. gr. og ætla má að engin
 veruleg hindrun sé í vegi fyrir að annar maður, sem það getur, tilkynni fremur
                                   andlátið.
   Útför þess látna má ekki fara fram fyrr en prestur eða annar sá, sem hana
        annast, fær í hendur vottorð um að andlátið hafi verið tilkynnt.
    6. gr. Sýslumanni eða umboðsmanni hans er því aðeins heimilt að taka við
      andlátstilkynningu og gefa vottorð um hana að framvísað sé einhverju
                    eftirtalinna sönnunargagna um andlátið:
          1. dánarvottorði sem hefur verið gefið út af lækni hér á landi,
   2. annars konar embættisvottorði útgefnu hér á landi af þeim sem er bær vegna
                  opinberra starfa sinna um að votta andlátið,
    3. lögregluskýrslu sem hefur verið gerð hér á landi og staðfestir andlátið,
               4. dómi uppkveðnum hér á landi um lát horfins manns,
    5. dómsúrskurði uppkveðnum hér á landi um að skipta megi eftir horfinn mann
                             sem hann væri látinn.
       Sýslumanni eða umboðsmanni hans er enn fremur heimilt að taka við
andlátstilkynningu og gefa vottorð um hana ef samsvarandi erlendu sönnunargagni
     er framvísað fyrir andlátinu, enda telji hann ekki ástæðu til að draga
  sönnunargildi þess í efa. Hafi sá sem tekur við andlátstilkynningu ekki næga
   kunnáttu í hlutaðeigandi tungumáli er honum rétt að krefja tilkynnanda um
                        þýðingu á erlendu sönnunargagni.
    7. gr. Þegar andlát er tilkynnt skal leitað sem gleggstra upplýsinga hjá
          tilkynnanda um atriði sem varða þann látna og þá einkum um:
     1. hvort rétt sé farið með atriði um þann látna í því sönnunargagni fyrir
                            látinu sem er framvísað,
    2. hverjir geti talið til lögerfðaréttar eftir þann látna og hvar þeir séu
                                 niður komnir,
   3. hvort tilkynnanda sé kunnugt um erfðagerning þess látna og ef svo er hvar
           hann sé varðveittur og hvers efnis hann sé í meginatriðum,
    4. hverjar séu helstu eignir sem sá látni láti eftir sig og hver hafi þær í
                       vörslum sínum eða umsjón með þeim,
   5. hvort sá látni hafi verið í hjúskap eða óvígðri sambúð eða haft leyfi til
                              setu í óskiptu búi.
 Tilkynnandi skal greina frá nafni sínu, kennitölu og heimilisfangi og upplýsa
hver þau tengsl hans hafi verið við þann látna eða málefni hans sem valdi því að
                            hann tilkynni andlátið.
Að því leyti sem tilkynnanda er það fært er honum skylt að veita sýslumanni eða
umboðsmanni hans upplýsingar um þau atriði sem hann er krafinn svara um samkvæmt
                                  framansögðu.
     Heimilt er sýslumanni eða umboðsmanni hans að gefa vottorð um móttöku
  andlátstilkynningar en veita tilkynnanda skamman frest til að mæta á ný eða
senda annan í sinn stað til að gefa upplýsingar um þau atriði sem getið er í 1.
                                      mgr.
 Sýslumanni eða umboðsmanni hans er eftir atvikum rétt að leiðbeina tilkynnanda
     um hvernig staðið verði að búskiptum og fela honum að kynna það öðrum
                                hlutaðeigendum.
 8. gr. Hafi umboðsmaður sýslumanns tekið við andlátstilkynningu skal hún send
                      sýslumanni svo fljótt sem verða má.
 Telji sýslumaður sem hefur tekið við andlátstilkynningu að skipti eigi að fara
 fram í öðru umdæmi skal hann án ástæðulauss dráttar senda hana sýslumanni þar.
Sýslumanni er þó rétt að leita áður ákvörðunar [ráðherra]^1) skv. 2. mgr. 3. gr.
                           ef honum þykir ástæða til.
                             ^1)L. 162/2010, 122. gr.
  9. gr. Þegar andlátstilkynning hefur borist þeim sýslumanni sem skiptin eiga
     undir getur hann andlátsins og þeirra upplýsinga sem hafa komið fram í
                                   dánarskrá.
 Um form og efni dánarskrár, svo og gerðabókar sem sýslumaður færir eftir lögum
          þessum, fer eftir nánari reglum^1) sem [ráðherra]^2) setur.
Upplýsingar má ekki veita úr dánarskrá eða gerðabók sýslumanns nema sá sem æskir
                þeirra hafi lögvarða hagsmuni af því að fá þær.
Hafi sá sýslumaður, sem skiptin eiga undir, annarra hagsmuna að gæta af þeim en
  varða embætti hans eða sé hann svo skyldur eða mægður erfingja eða öðrum sem
hefur verulega hagsmuni af skiptunum að hann væri vanhæfur til að vera dómari í
  einkamáli sem sá ætti aðild að skal hann tilkynna það [ráðherra]^2) án tafar
eftir að andlátstilkynning hefur borist honum, nema skiptum hafi þá þegar verið
 lokið skv. 25. gr. Skipar þá ráðherra annan löghæfan mann til að annast störf
  sýslumanns við skiptin en þóknun hans greiðist samkvæmt ákvörðun ráðherra úr
                                  ríkissjóði.
                     ^1)Rg. 136/1992. ^2)L. 162/2010, 122. gr.
      10. gr. Hafi ónógar upplýsingar komið fram um eignir þess látna eða
 erfðaréttindi eftir hann skal sýslumaður ekki síðar en mánuði eftir að andlát
                   var tilkynnt leita vitneskju um þau efni.
Skylt er tilkynnanda andláts eða öðrum, sem sýslumaður telur eftir því sem fram
      er komið að geti veitt frekari upplýsingar um eignir þess látna eða
erfðaréttindi eftir hann, að verða við kvaðningu um að koma á fund sýslumanns og
    veita þær upplýsingar sem honum er kostur. Heimilt er sýslumanni að fela
 umboðsmanni sínum eða öðrum sýslumanni að kveðja hann á sinn fund ef hentugra
                                     þykir.
      Opinberum stofnunum og öðrum stjórnvöldum og sýslunarmönnum, svo og
viðskiptabönkum og sparisjóðum, er skylt að veita sýslumanni þær upplýsingar um
    málefni þess látna sem hann krefst. Það sama á við um aðra sem geta haft
 vitneskju um eignir og skuldir dánarbús vegna viðskiptatengsla við þann látna
                       eða af öðrum sambærilegum ástæðum.
 11. gr. Frá því andlát ber að höndum og þar til skiptum er lokið skv. 25. eða
    26. gr., eftirlifandi maka látna er veitt leyfi til setu í óskiptu búi,
 erfingjum er veitt leyfi til einkaskipta eða dánarbúið er tekið til opinberra
skipta er sá sýslumaður sem skiptin eiga undir einn bær um að ráðstafa hagsmunum
                    dánarbúsins og svara fyrir skyldur þess.
 Á þeim tíma, sem sýslumaður fer með forræði dánarbús skv. 1. mgr., skulu ekki
gerðar ráðstafanir um hagsmuni þess nema þær séu nauðsynlegar til að varna tjóni
eða til að tryggja varðveislu eigna þess, sbr. 16. gr. Sýslumanni er þó rétt að
láta af hendi fjármuni búsins eða heimila ráðstöfun þeirra til að standa straum
                       af kostnaði við útför þess látna.
 Ráðstafana, sem sýslumaður grípur til skv. 2. mgr., skal getið í gerðabók hans
                                 eða dánarskrá.
12. gr. Ekki er nauðsyn að krefja þann sem gefur sig fram við skiptin og kveður
 sig vera lögerfingja eftir þann látna um sannanir fyrir skyldleika eða tengdir
 við þann látna, nema aðrir lögerfingjar rengi eða sérstakt tilefni þyki annars
til að draga frásögn hans í efa. Sá sem styður erfðarétt við erfðaráðstöfun þess
                     látna skal framvísa löggerningi hans.
  Sá sem gefur sig fram við skipti og tjáir sig hafa umboð til að koma fram af
    hálfu erfingja skal sanna það með skriflegu umboðsskjali, undirrituðu af
 erfingjanum og vottuðu af tveimur vitundarvottum, lögbókanda eða hæstaréttar-
 eða héraðsdómslögmanni. Sé ekki getið sérstakra takmarkana á umboði skal litið
  svo á að það nái til sérhverra ráðstafana og yfirlýsinga af hálfu erfingjans
                              varðandi búskiptin.
 13. gr. Ef erfingi þess látna er ófjárráða vegna æsku eða hefur verið sviptur
 fjárræði eða sjálfræði og lögráðamaður hans hefur sjálfur hagsmuna að gæta af
 skiptunum skal sýslumaður skipa erfingjanum sérstakan lögráðamann til að koma
                       fram fyrir hans hönd við skiptin.
    Nú er fjárráða erfingi ófær um að gæta hagsmuna sinna við skiptin vegna
heilsufars síns og horfur eru ekki á að breyting verði þar á í bráð og getur þá
  sýslumaður skipað erfingjanum málsvara til að koma fram fyrir hans hönd við
 skiptin ef ætla má að sú ráðstöfun geti orðið til að komist verði hjá nauðsyn
                   þess að erfinginn verði sviptur fjárræði.
Ef vitað er um mann sem á rétt til arfs úr búi en ókunnugt er hvar hann er niður
kominn og enginn gefur sig fram í umboði hans skal sýslumaður skipa erfingjanum
 málsvara sem kemur þá fram fyrir hans hönd við skiptin þar til erfinginn kann
                 sjálfur að gefa sig fram eða umboðsmaður hans.
Ákvæði lögræðislaga um hæfi og heimildir lögráðamanna taka til málsvara sem eru
                     skipaðir erfingjum skv. 2. og 3. mgr.
 14. gr. Þegar svo stendur á sem segir í 13. gr. skipar sýslumaður, sem skiptin
eiga undir, hlutaðeigandi erfingja sérstakan lögráðamann eða málsvara svo fljótt
    sem verða má, nema talið verði að ljúka megi skiptum án þess að atbeina
 erfingjans verði þörf. Áður en skipun fer fram skal sýslumaður, eftir því sem
við verður komið, leita tillagna aðstandenda erfingjans um það hverjum megi fela
                                   starfann.
 Ákvörðun sýslumanns um skipun sérstaks lögráðamanns eða málsvara skal skráð í
                                 gerðabók hans.
   Þóknun sérstaks lögráðamanns eða málsvara, ef áskilin er, skal ákveðin af
             sýslumanni og greiðast af arfi hlutaðeigandi erfingja.
    15. gr. Telji sýslumaður ákvarðanir, athafnir eða yfirlýsingar sérstaks
lögráðamanns eða málsvara, sem hefur verið skipaður skv. 14. gr., varhugaverðar
fyrir hagsmuni erfingjans er honum rétt að veita lögráðamanninum eða málsvaranum
   áminningu og fyrirmæli um rækslu starfans. Fari sérstakur lögráðamaður eða
 málsvari ekki að fyrirmælum sýslumanns eða ef háttsemi hans er annars slík að
 sýslumaður telji áminningu ekki munu koma að haldi er sýslumanni rétt að víkja
     honum úr starfi og skipa annan mann í hans stað með bókun í gerðabók.
 Yfirlýsingar eða ráðstafanir lögráðamanns, sérstaks lögráðamanns eða málsvara
sem eru gefnar eða gerðar við skiptin og geta bakað skjólstæðingi hans ábyrgð á
     skuldbindingum búsins eru því aðeins bindandi fyrir skjólstæðinginn að
                            sýslumaður samþykki þær.
Að því leyti sem lögráðamaður, sérstakur lögráðamaður eða málsvari þarf að gefa
 aðra yfirlýsingu eða gera aðra ráðstöfun í þágu skjólstæðings síns við skiptin
  en getur í 2. mgr. og afla þyrfti sérstaks samþykkis fyrir henni undir öðrum
kringumstæðum eftir reglum um ráðstöfun hagsmuna ólögráða manna skulu þær bornar
                         undir sýslumann til samþykkis.
  Ef opinber skipti fara fram fer skiptastjóri með það vald sem sýslumanni er
                             falið í 2. og 3. mgr.
 16. gr. Skylt er þeim sem hefur eign dánarbús í vörslum sínum eða hefur umsjón
 með henni að gæta hennar þar til annar hefur fengið heimild til umráða hennar
  vegna skiptanna. Fram að því er þó sýslumanni hvenær sem er rétt eftir kröfu
erfingja eða ótilkvaddur að taka eign undir sína umsjón á kostnað búsins ef hann
   telur óbreytta skipan óviðeigandi eða ótrygga eða ef sá krefst sem fer með
 vörslur eignar eða hefur umsjón með henni, enda hafi sá kostnað, fyrirhöfn eða
                              áhættu af eigninni.
  Hafi enginn með höndum gæslu eignar dánarbús skal sýslumaður taka hana undir
umsjón sína á kostnað búsins svo fljótt sem verða má eftir að honum verða atvik
                                     kunn.
 Sýslumaður getur þeirra eigna í gerðabók sem hann tekur undir umsjón sína. Þær
  skulu metnar til peningaverðs samkvæmt því sem hér á eftir segir ef erfingi
                                    krefst.
17. gr. Meðan skiptum hefur ekki verið lokið og dánarbúið hefur ekki verið tekið
  til opinberra skipta er erfingja heimilt að krefjast að þær eignir þess, sem
hefur ekki þegar verið ráðstafað við skiptin, verði að einhverju leyti eða öllu
   skrásettar og eftir atvikum metnar til peningaverðs. Með sama hætti getur
  erfingi krafist að skuldbindingar dánarbúsins verði metnar til peningaverðs.
 Kröfu um þessar aðgerðir skal beint skriflega til þess sýslumanns sem skiptin
    eiga undir og skal eftirfarandi tiltekið í henni svo skýrt sem verða má:
             1. um hvert dánarbú sé að ræða og hver hafi kröfuna uppi,
    2. hverjar eignir eða hvers konar sé krafist að verði skrásettar, að hverju
             marki sé krafist mats á þeim og hvar þær sé að finna,
    3. hverjir aðrir séu erfingjar þess látna ásamt upplýsingum um heimilisföng
                                    þeirra.
   Hafi sá látni verið í óvígðri sambúð þegar hann lést er sambýlismanni hans
  heimilt að krefjast skrásetningar eigna dánarbúsins og mats á þeim þótt hann
  njóti ekki réttar til arfs eftir þann látna ef þeim skilyrðum er fullnægt um
 sambúðartíma sem getur í 100. gr. Nýtur hann þá sömu stöðu og erfingi samkvæmt
                              ákvæðum 18.24. gr.
 Hafi sá látni verið í hjúskap þegar hann lést er erfingja heimilt að krefjast
 skrásetningar og mats á hjúskapareignum og séreignum maka hans. Erfingja er og
heimilt að krefjast skrásetningar og mats á eignum sambýlismanns þess látna hafi
  hann verið í óvígðri sambúð þegar hann lést og þeim skilyrðum er fullnægt um
                       sambúðartíma sem getur í 100. gr.
 18. gr. Nú er krafist skrásetningar og eftir atvikum mats á eignum dánarbús og
 þær eru varðveittar utan umdæmis þess sýslumanns sem kröfunni er beint til og
 getur hann þá falið sýslumanninum í því umdæmi, þar sem eignirnar er að finna,
                               að annast verkið.
  Sé þess krafist að eignir verði að einhverju leyti eða öllu metnar til verðs
skal sá sýslumaður, sem í hlut á, tilnefna matsmann áður en lengra er haldið. Ef
krafist er mats á eign sem sérþekkingu þarf til að meta skal sýslumaður tilnefna
  sérfróðan mann. Heimilt er sýslumanni að tilnefna fleiri en einn matsmann og
 skipta með þeim verkum þannig að hver þeirra meti tilteknar eignir. Sýslumaður
    skal geta tilnefningar í gerðabók en hafi hlutaðeigandi ekki áður gegnt
 hlutverki matsmanns skal hann undirrita heit, sem sýslumaður varðveitir, um að
            hann muni gegna starfinu af samviskusemi og óhlutdrægni.
 Matsmenn skv. 2. mgr. bera skyldur sem opinberir starfsmenn og má tilnefna þá
eina til starfans sem eru fjárráða og hafa forræði á búi sínu, óflekkað mannorð
  og þá almennu þekkingu sem þarf til óaðfinnanlegrar rækslu starfans. Um hæfi
 þeirra til matsstarfa gilda ákvæði réttarfarslaga um hæfi matsmanna eftir því
                               sem átt getur við.
Heimilt er sýslumanni að fela matsmanni, umboðsmanni sínum eða öðrum starfsmanni
                         að annast skrásetningu eigna.
  19. gr. Sá sem annast skrásetningu eigna skal svo fljótt sem verða má ákveða
 hvar og hvenær hún fari fram eða byrji og tilkynna það þeim sem hefur krafist
 hennar. Öðrum erfingjum, sem vitað er um, skal einnig tilkynnt þetta með þeim
   fyrirvara að þeir geti verið viðstaddir ef því verður komið við án þess að
                   verulegar tafir eða óhagræði hljótist af.
  Erfingjum, sem eru viðstaddir þegar skrásetning eigna fer fram, skal gefinn
kostur á að tjá sig um atriði sem kunna að skipta máli, svo sem um tilvist eigna
     sem hefur ekki áður verið upplýst um og eignarrétt að einstökum munum.
Áður en skrásetningu eigna er lokið samkvæmt kröfu sem hefur komið fram skv. 17.
   gr. getur erfingi krafist þess skriflega við þann sem annast hana að aðrar
    eignir verði einnig skráðar og eftir atvikum metnar til verðs. Þeim sem
 sýslumaður hefur falið að annast skrásetningu í byrjun er rétt að leysa verkið
   af hendi án þess að bera það undir sýslumann, nema tilnefna þurfi matsmann
        sérstaklega vegna kröfunnar eða eignirnar séu utan umdæmis hans.
 Vörslumanni eignar, sem hefur verið krafist skrásetningar á, er skylt að veita
 sýslumanni eða þeim sem hann felur verkið nauðsynlegan aðgang að henni í þessu
  skyni, nema sýslumaður telji sýnt að eignin hvorki tilheyri dánarbúinu né að
  efni séu til að skrásetja hana eftir 3. mgr. 17. gr. Sinni vörslumaður ekki
  skyldu til að veita aðgang að eign getur sýslumaður að kröfu þess sem hefur
 krafist skrásetningar eignarinnar kveðið á með bókun í gerðabók um dagsektir á
  hendur vörslumanni þar til hann láti af mótþróa sínum, en áður skal þó gefa
  vörslumanni kost á að tala máli sínu. Ákvörðun um dagsektir má fullnægja með
                        aðför og renna þær í ríkissjóð.
  20. gr. Við mat á eign til peningaverðs skal miðað við gangverð hennar gegn
   staðgreiðslu kaupverðs. Hvíli höft á eign sem ætla má að standi áfram þótt
 eigendaskipti verði skulu þau metin til peningaverðs og miðað við staðgreiðslu
                         mismunar á þeim og kaupverði.
Heimilt er erfingja, hvort sem hann hefur sjálfur krafist mats á eign í öndverðu
  eða ekki, að krefjast þess að matsmaður meti að auki eign til verðs á öðrum
  tilteknum forsendum en þeim sem getur í 1. mgr. ef ætla má að slíkt mat hafi
þýðingu fyrir hagsmuni hans við skiptin. Kröfu sem þessa skal að öðru jöfnu hafa
     uppi áður en hafist er handa um mat samkvæmt því sem í 1. mgr. segir.
21. gr. Þegar skrásetningu og mati á eignum er lokið skal sá sem annaðist verkið
  afhenda sýslumanni eignaskrá þar sem matsverðs eigna er getið eftir því sem
   hefur verið krafist. Í eignaskrá skal enn fremur getið hverjir hafi verið
 viðstaddir skrásetningu og hverjar athugasemdir þeir kunni að hafa haft uppi,
                              sbr. 2. mgr. 19. gr.
Sýslumaður varðveitir eignaskrá með öðrum skjölum sem varða skipti dánarbúsins.
  Þegar kostnaður af skrásetningu og mati hefur verið greiddur skal sýslumaður
senda erfingjum, sem er vitað hvar megi finna, afrit eignaskrár í ábyrgðarpósti
                        eða með öðrum sannanlegum hætti.
22. gr. Sá sem hefur krafist skrásetningar eignar og eftir atvikum mats á henni
getur haft uppi aðfinnslur við sýslumann ef hann telur hana ranglega skráða eða
 að vanrækt hafi verið að skrá eða meta tiltekna eign. Komi aðfinnslur fram án
  ástæðulauss dráttar og telji sýslumaður þær á rökum reistar getur hann lagt
             fyrir þann sem annaðist skráningu eða mat að bæta úr.
Vilji erfingi ekki una mati á eign sem kemur fram í eignaskrá er honum heimilt,
 meðan skiptum er ólokið og innan fjögurra vikna frá því að skránni var komið á
 framfæri við hann eða honum verður kunnugt um matið á annan hátt, að krefjast
 þess skriflega við sýslumann að yfirmat fari fram á tiltekinni eign, enda hafi
  annar erfingi ekki þegar krafist þess. Komi ekki fram krafa um yfirmat innan
                  þess tíma er matið bindandi fyrir erfingja.
   Þegar krafa er komin fram um yfirmat tilnefnir sýslumaður tvo yfirmatsmenn
samkvæmt því sem er mælt fyrir um í 2. og 3. mgr. 18. gr. Um störf yfirmatsmanna
  fer eftir 1. og 4. mgr. 19. gr., 20. og 21. gr. eftir því sem átt getur við.
 Yfirmat bindur erfingja um verðgildi eignar að því leyti sem það hefur þýðingu
 við skiptin hvort sem þeir hafa átt þess kost á að gæta hagsmuna sinna við það
                                   eða ekki.
Ef leggja á erfingjum út eignir á grundvelli matsverðs og meira en þrír mánuðir
 líða frá því mats var aflað á eignum þar til skiptum lýkur skal hækka matsverð
hverrar eignar sem nemur meðaltali hæstu vaxta af innlánsreikningum í bönkum og
 sparisjóðum frá matsdegi, nema erfingjar semji um annað. Eins skal farið að ef
  maki þess látna hyggst leysa til sín eignir umfram búshluta og arfshluta og
 meira en þrír mánuðir líða frá öflun mats þar til hann greiðir innlausnarverð.
 23. gr. Sýslumaður ákveður hvað skuli greiða fyrir skrásetningu eigna og mat á
þeim, þar á meðal þóknun og ferðakostnað þess sem hann hefur kvatt til að leysa
starfann af hendi. Hafi maður verið ráðinn til þessa starfs í eitt skipti fyrir
                        öll rennur þóknunin í ríkissjóð.
 Sá sem hefur krafist skrásetningar eignar, mats á henni eða yfirmats ábyrgist
  greiðslu kostnaðar sem sýslumaður ákvarðar. Sýslumanni er heimilt að áskilja
    tryggingu fyrir greiðslu áður en nokkuð verður aðhafst vegna kröfunnar.
Þeim sem greiðir kostnað af skrásetningu og mati er rétt að krefja dánarbúið um
 endurgreiðslu, nema aðgerðin sem fór fram verði talin hafa verið þýðingarlaus
                          eða bersýnilega ástæðulaus.
 24. gr. Meðan sýslumaður fer með forræði dánarbús samkvæmt því sem segir í 1.
  mgr. 11. gr. getur erfingi leitað skriflegrar heimildar hans til að krefjast
  upplýsinga hjá öðrum um eignir búsins og skuldastöðu þess. Skylt er þeim sem
erfingi krefur upplýsinga í skjóli slíkrar heimildar að veita þær ef sýslumaður
                gæti krafist þeirra sjálfur skv. 3. mgr. 10. gr.
 25. gr. Lýsi tilkynnandi andláts því yfir þegar andlát er tilkynnt að andvirði
eigna dánarbús nemi ekki eftir bestu vitund hans meira en kostnaði af útför þess
látna og sýslumaður telur ekki ástæðu til að draga réttmæti þeirrar yfirlýsingar
    í efa má sýslumaður ljúka skiptum þá þegar án frekari aðgerða með því að
framselja þeim sem kostar útförina þær eignir sem liggja fyrir. Eins má fara að
  ef einhver sá, sem má telja að hafi næga yfirsýn yfir hag búsins, gefur sams
konar yfirlýsingu síðar á þeim tíma sem sýslumaður fer með forræði þess skv. 1.
                                  mgr. 11. gr.
 Þegar andvirði eignar er ákvarðað skv. 1. mgr. skal tekið tillit til veðkrafna
og annarra kvaða sem hvíla á henni en því aðeins er þá heimilt að ljúka skiptum
 með framsali eignar að sá sem tekur við henni taki einnig að sér efndir þeirra
                                 skuldbindinga.
 Ef fleiri en einn gefa sig fram við sýslumann áður en skiptum er lokið og lýsa
    yfir vilja sínum til að kosta útför þess látna gegn framsali eigna skal
    eftirlifandi maki eða sambýlismaður ganga fyrir öðrum, en því næst aðrir
erfingjar. Fáist ekki niðurstaða þannig og samkomulag verður ekki um annað skal
                                hlutkesti ráða.
 Þótt skiptum hafi verið lokið með framsali eigna getur erfingi, sem rökstyður
fyrir sýslumanni að eignir kunni að hafa verið vantaldar, krafist skrásetningar
og eftir atvikum mats á eignum skv. 17.23. gr. Komi þannig í ljós að ekki hafi
verið skilyrði til skiptaloka eða það verður uppvíst síðar með öðrum hætti skal
                       sýslumaður taka skiptin upp á ný.
Skiptalok samkvæmt þessari grein falla sjálfkrafa úr gildi ef dánarbúið er tekið
                          síðar til opinberra skipta.
 26. gr. Ef hvorki tilkynnandi andláts né aðrir, sem sýslumaður krefur svara um
  hag búsins, geta upplýst um neinar eignir þess en telja sig þó ekki hafa þá
 vitneskju að þeir geti gefið slíka yfirlýsingu sem getur í 1. mgr. 25. gr. og
 önnur athugun sýslumanns skv. 10. gr. leiðir engar eignir í ljós er sýslumanni
heimilt að ljúka skiptum. Berist sýslumanni síðar vitneskja um eign búsins skal
                          hann taka skiptin upp á ný.
  Komi fram upplýsingar með þeim hætti sem um ræðir í 1. mgr. um eignir sem má
 ætla að nemi þó ekki meira að andvirði en útfararkostnaði má sýslumaður ljúka
 skiptum með því að framselja þær þeim sem hefur kostað útför þess látna. Verði
ekki uppvíst hver hafi kostað útför eða eignir eru annars svo óverulegar að þær
 svari ekki kostnaði af frekari aðgerðum getur sýslumaður komið þeim í verð og
            lokið skiptum með greiðslu andvirðis þeirra í ríkissjóð.
Skiptalok samkvæmt þessari grein falla sjálfkrafa úr gildi ef dánarbúið er tekið
                          síðar til opinberra skipta.
27. gr. Hafi sá látni verið í hjúskap þegar hann lést gilda reglur erfðalaga um
  heimildir til að ljúka skiptum með útgáfu leyfis handa maka hans til setu í
                                  óskiptu búi.
Þótt maki þess látna hafi fengið leyfi til setu í óskiptu búi er öðrum erfingjum
 heimilt að krefjast skrásetningar eigna og mats á þeim ef ætla má að þeir hafi
hagsmuni af því til að staðreyna hvort þeir eigi rétt á að krefjast skipta vegna
 fjárstjórnar makans. Skal þá farið eftir fyrirmælum 17.23. gr. eftir því sem
 átt getur við, að öðru leyti en því að búið verður ekki endurkrafið um kostnað
           skv. 3. mgr. 23. gr. nema til skipta komi af því tilefni.
28. gr. Á þeim tíma, sem sýslumaður fer með forræði búsins skv. 1. mgr. 11. gr.,
  getur hann veitt erfingjum þess látna leyfi til einkaskipta ef eftirfarandi
                             skilyrðum er fullnægt:
    1. að erfingjar eða umboðsmenn þeirra, lögráðamenn eða málsvarar óski allir
           eftir einkaskiptum í beiðni sem fullnægir ákvæðum 29. gr.,
   2. að ekki sé óhjákvæmilegt að opinber skipti fari fram vegna fyrirmæla þess
               látna, sbr. 1. tölul. 1. mgr. 37. gr. og 39. gr.,
     3. að erfingjar sanni erfðaréttindi sín fyrir sýslumanni að því leyti sem
                   þess verður krafist eftir 1. mgr. 12. gr.,
   4. að erfingjar lýsi yfir að þeim sé ekki kunnugt um að aðrir geti talið til
arfs eftir þann látna, enda hafi ekkert komið fram sem gefi tilefni til að ætla
                               að svo geti verið,
     5. að erfingjar hafi tekið að sér sjálfskuldarábyrgð, einn fyrir alla og
 allir fyrir einn, á öllum skuldbindingum sem kunna að hvíla á búinu og gjöldum
                      sem leiða af skiptunum eða arftöku,
    6. ef erfingi er ófjárráða eða honum hefur verið skipaður málsvari skv. 2.
  eða 3. mgr. 13. gr., að aðrir erfingjar ábyrgist að hann muni ekki þurfa að
   gjalda fyrir ábyrgð sína á skuldbindingum búsins umfram arfshluta sinn. Ef
erfingjar eru allir ófjárráða eða þeim hafa öllum verið skipaðir málsvarar má í
  stað ábyrgðar annarra erfingja koma sams konar ábyrgð hvers lögráðamanns eða
                     málsvara gagnvart skjólstæðingi sínum.
  29. gr. Beiðni um leyfi til einkaskipta skal vera skrifleg og undirrituð af
  erfingjum eða umboðsmönnum þeirra, lögráðamönnum eða málsvörum. Í henni eða
   fylgigögnum með henni skal eftirfarandi koma fram svo skýrt sem verða má:
     1. hver sá látni hafi verið, kennitala hans, dánardagur og heimilisfang á
                                  dánardægri,
     2. nöfn erfingja, kennitölur þeirra og heimilisföng, ásamt upplýsingum um
      grundvöll erfðaréttar hvers þeirra; getið skal umboðsmanna erfingja,
                lögráðamanna eða málsvara, ef því er að skipta,
     3. hverjar séu eignir búsins og hvert verði talið andvirði hverrar þeirra
        eftir þeim reglum sem gilda um ákvörðun gjaldstofna til greiðslu
  erfðafjárskatts, en þó má tiltaka heildarsafn muna í einu lagi ef verðgildi
   einstakra muna er óverulegt. Hafi eignir verið skrásettar og eftir atvikum
 metnar til verðs skv. 17.23. gr. má vísa til eignaskrár um þau atriði sem hún
                             geymir upplýsingar um,
    4. hverjar og hvers efnis einstakar skuldbindingar búsins séu, þar á meðal
                                 við gjafþega,
   5. yfirlýsingar um atriði sem eru talin í 28. gr. eftir því sem þörf krefur,
   6. að erfingjar muni hlíta þeim skilyrðum sem sýslumaður kann að setja fyrir
                  heimild þeirra til einkaskipta, sbr. 31. gr.
 Séu erfingjar fleiri en einn er þeim rétt að tilnefna í beiðni sinni einn eða
 fleiri úr sínum hópi eða annan tiltekinn mann sem má beina tilkynningum til í
þágu búsins. Í beiðni má einnig tilnefna erfingja eða annan mann og veita honum
 eða þeim heimild til að gera tilteknar ráðstafanir í nafni búsins um hagsmuni
þess. Sé annar tilnefndur í þessu skyni en erfingi skal hann rita samþykki sitt
                             fyrir því á beiðnina.
 Með beiðni um leyfi til einkaskipta skulu fylgja, eftir því sem átt getur við,
erfðagerningur þess látna, kaupmáli eða annars konar samningur um fjármál hjóna
 eða sambýlisfólks og önnur skjöl sem geta haft þýðingu með sambærilegum hætti
             fyrir skipti búsins eða réttindi annarra á hendur því.
 30. gr. Sýslumaður kannar hvort skilyrði séu til að verða við beiðni um leyfi
  til einkaskipta svo fljótt sem verða má eftir að hún berst honum. Telji hann
 beiðninni í einhverju áfátt eða frekari upplýsingar skorta eða gögn getur hann
                  veitt erfingjum tiltekinn frest til úrbóta.
    Byggi erfingjar, sem æskja leyfis til einkaskipta, rétt sinn til arfs á
    erfðaskrá þess látna er sýslumanni heimilt að neita að taka afstöðu til
     beiðninnar þar til þeir hafi kynnt þeim erfðaskrána sem gætu talið til
                                lögerfðaréttar.
 Ef lögráðamaður eða málsvari kemur fram af hálfu erfingja og sýslumaður telur
     upplýsingar um eignir búsins eða skuldir ónógar getur hann lagt fyrir
hlutaðeiganda að leita nánari vitneskju um efnahag búsins áður en afstaða verði
  tekin til beiðninnar, þar á meðal með því að fá eignir skrásettar og metnar
                               eftir 17.23. gr.
   Þótt yfirlýsing hafi komið fram skv. 6. tölul. 28. gr. um ábyrgð gagnvart
   erfingja sem lögráðamaður eða málsvari kemur fram fyrir við skiptin getur
 sýslumaður synjað um leyfi til einkaskipta ef hann telur hagsmunum erfingjans
 stefnt í hættu vegna ábyrgðar hans á skuldbindingum búsins eða neitað að taka
    afstöðu til beiðninnar nema lögð sé fram viðunandi trygging fyrir ábyrgð
                             gagnvart erfingjanum.
Hafi erfingjar tiltekið verðgildi eigna búsins að einhverju leyti eða öllu eftir
eigin mati í beiðni sinni er sýslumanni heimilt að neita að verða við henni nema
 fengið sé mat á þeim eftir 17.23. gr. ef hann telur slíkt mat nauðsynlegt til
                 að erfðafjárskattur verði réttilega á lagður.
Telji sýslumaður skilyrðum til að veita leyfi til einkaskipta ekki fullnægt eða
 telji hann sýnt að erfingjar muni ekki geta lokið skiptum innan hæfilegs tíma
  skal hann synja um leyfið, enda hafi tilmælum hans eða ábendingum skv. 1.5.
 mgr. ekki verið sinnt ef því er að skipta. Erfingjar geta krafið sýslumann um
               stuttan skriflegan rökstuðning fyrir synjun hans.
 31. gr. Þegar sýslumaður telur skilyrðum til einkaskipta fullnægt veitir hann
  erfingjum leyfi til þeirra með áritun sinni á beiðni þeirra eða með annarri
  skriflegri yfirlýsingu sem nægir erfingjum til að sýna fram á forræði sitt á
                       dánarbúinu í lögskiptum við aðra.
Við veitingu leyfis til einkaskipta skal sýslumaður ákvarða erfingjum frest til
  að ljúka skiptum sem skal að jafnaði ekki vera lengri en nemur einu ári frá
  andláti. Að auki er sýslumanni heimilt að skilyrða leyfi til einkaskipta með
                  eftirfarandi hætti, ef hann telur efni til:
      1. að erfingjar leggi fram innan tiltekins frests nánari upplýsingar um
eignir búsins eða verðgildi þeirra eða afli mats á þeim skv. 17.23. gr. ef það
            verður talið nauðsynlegt til álagningar erfðafjárskatts,
       2. að lögráðamaður eða málsvari erfingja geri reglubundið grein fyrir
                   framvindu skiptanna meðan á þeim stendur,
     3. að erfingjar efni tilteknar gjaldfallnar skuldbindingar búsins eða þær
          allar eða setji tryggingu fyrir þeim innan ákveðins frests.
Sýslumanni er heimilt að lengja frest til að ljúka einkaskiptum eftir skriflegri
 og rökstuddri beiðni erfingja ef hann telur óviðráðanleg atvik, sem erfingjum
 verður ekki gefin sök á, standa í vegi fyrir að skiptum verði lokið án frekari
                                     tafa.
  32. gr. Ef skiptum hefur ekki verið lokið skv. 25. eða 26. gr., eftirlifandi
maki hefur ekki fengið leyfi til setu í óskiptu búi, erfingjar hafa ekki fengið
 leyfi til einkaskipta og krafa hefur ekki komið fram um opinber skipti á búinu
innan fjögurra mánaða frá andláti skal sýslumaður skora bréflega á erfingja sem
honum er kunnugt um að efna til einhverra þessara aðgerða innan tiltekins frests
að því viðlögðu að hann muni ella krefjast opinberra skipta á búinu. Sýslumanni
  er þó heimilt að láta það hjá líða um sinn ef vænta má að erfingjar bæti úr
innan skamms tíma, enda hafi þeir gert honum grein fyrir ástæðum þess að dráttur
              hafi orðið og hann telur erfingjum það afsakanlegt.

           III. kafli. Sérstök réttindi erfingja við skipti dánarbúa.
 33. gr. Hafi sá látni verið í hjúskap þegar hann lést getur maki hans krafist
 þess að fá til eignar muni sem ella hefðu talist til eigna dánarbúsins skv. 1.
 mgr. 2. gr. ef þeir eru honum nauðsynlegir til að leggja áfram stund á atvinnu
 sína eða menntun eða þeirra hefur aðallega eða eingöngu verið aflað til afnota
                  hans og eftirfarandi skilyrðum er fullnægt:
       1. að verðgildi munanna sé ekki slíkt að afhending þeirra verði talin
     ósanngjörn gagnvart öðrum erfingjum eða skuldheimtumönnum þess látna,
      2. að sá látni hafi ekki ráðstafað mununum sérstaklega á annan veg með
                                   erfðaskrá,
    3. að makinn taki að sér skuldbindingar sem hvíla á mununum eða hafa orðið
                           til vegna öflunar þeirra.
 Maki þess látna getur krafist þess við skiptin að ekki verði tekið tillit til
                  eigna sinna sem ákvæði 1. mgr. geta átt við.
 Börn þess látna, stjúpbörn eða fósturbörn sem áttu heimili hjá honum og voru á
     framfæri hans þegar hann lést, njóta réttar skv. 1. mgr. að maka hans
                                  frágengnum.
   34. gr. Hafi sá látni verið í hjúskap þegar hann lést fer um vörslur eigna
   dánarbúsins og maka hans, afnot af þeim og rétt til að ráðstafa þeim eftir
            ákvæðum 107. og 108. gr. að því leyti sem átt getur við.
 Fjárslit milli dánarbúsins og maka þess látna skulu fara eftir því sem segir í
                                    109. gr.
 35. gr. Hafi sá látni verið í hjúskap þegar hann lést er maka hans heimilt að
  leysa til sín einstakar eignir dánarbúsins eða þær allar, hvort sem þær voru
   hjúskapareignir þess látna eða séreignir í lifanda lífi, gegn greiðslu til
    búsins á því sem hann á ekki tilkall til af matsverði þeirra að arfi og
búshluta, enda hafi sá látni ekki ráðstafað eignunum á annan veg með erfðaskrá.
 Að því leyti sem greiðslu frá maka skv. 1. mgr. yrði varið til arfs ófjárráða
   niðja þess látna getur makinn krafist þess að fá gjaldfrest á greiðslu til
þeirra þar til hver þeirra um sig verði fjárráða. Ákvæði lögræðislaga um lán af
 fé ófjárráða manna taka að öðru leyti til skilmála og trygginga eftir því sem
                                 átt getur við.
 36. gr. Að því leyti sem maki þess látna neytir ekki réttar skv. 35. gr. getur
 hver erfingi um sig krafist þess að fá útlagðar eignir búsins eftir matsverði
 til greiðslu arfs, enda hafi sá látni ekki ráðstafað eignunum sérstaklega með
erfðaskrá. Með sama hætti getur maki krafist þess að fá eignir lagðar sér út upp
    í búshluta hvort sem þær voru hjúskapareignir þess látna eða séreignir.
   Krefjist fleiri erfingjar en einn að fá sömu eign lagða sér út gengur maki
  alltaf fyrir öðrum erfingjum, en ella ræður hlutkesti. Verði talið að eignin
  hafi sérstakt gildi fyrir tiltekinn erfingja öðrum fremur skal hann þó ganga
 fyrir um útlagningu, en eigi það við um fleiri erfingja en einn skal hlutkesti
                               milli þeirra ráða.

                     2. þáttur. Opinber skipti á dánarbúum.
                      IV. kafli. Upphaf opinberra skipta.
   37. gr. Verði skiptum ekki lokið samkvæmt því sem segir í 25.27. gr. skal
    sýslumaður krefjast opinberra skipta á dánarbúi svo fljótt sem eitthvað
      eftirfarandi liggur fyrir og þær upplýsingar hafa komið fram sem eru
                 nauðsynlegar til að gera kröfuna skv. 42. gr.:
    1. hafi sá látni mælt fyrir um opinber skipti í erfðaskrá eða tilnefnt þar
                      ákveðinn mann til að annast skiptin,
     2. hafi ekki verið upplýst um neinn erfingja þannig að ætla megi að arfur
                            muni falla til ríkisins,
   3. sé vafi um hverjir geti kallað til arfs úr búinu sem sýslumaður telur ekki
                        verða greitt úr með öðrum hætti,
   4. hafi erfingi látið uppi við sýslumann slíka afstöðu til atriðis sem getur
      í 28. gr. að hún girði fyrir að skilyrði geti orðið til einkaskipta,
     5. hafi sýslumaður hafnað beiðni um leyfi til einkaskipta eða fellt slíkt
                                  leyfi niður,
               6. hafi erfingjar ekki orðið við áskorun skv. 32. gr.
 38. gr. Hafi skiptum ekki verið lokið skv. 25.27. gr. skal dánarbú tekið til
 opinberra skipta ef erfingi krefst þess hvort sem leyfi hefur áður verið veitt
                           til einkaskipta eða ekki.
   Þótt skiptum hafi verið lokið skv. 25. eða 26. gr. skal dánarbú tekið til
   opinberra skipta samkvæmt kröfu erfingja hvort sem sýslumaður hefur tekið
 skiptin upp á ný eða ekki ef sýnt er fram á að skilyrði hafi ekki verið til að
                   ljúka skiptum með þeim hætti sem var gert.
  Þótt maki þess látna hafi fengið leyfi til setu í óskiptu búi getur erfingi
krafist þess að dánarbúið verði tekið til opinberra skipta hafi hann heimild til
                         þess eftir ákvæðum erfðalaga.
  Sá sem hefur verið í óvígðri sambúð með látna þegar hann lést getur krafist
opinberra skipta með sama hætti og erfingi skv. 1. og 2. mgr. ef þeim skilyrðum
              er fullnægt um sambúðartíma sem koma fram í 100. gr.
    39. gr. Verði skiptum ekki lokið skv. 25.27. gr. skal dánarbú tekið til
 opinberra skipta eftir kröfu þess sem hefur verið tilnefndur í erfðaskrá þess
                          látna til að annast skiptin.
40. gr. Hafi skiptum ekki verið lokið skv. 25.27. gr. og erfingjar ekki fengið
leyfi til einkaskipta innan sex mánaða frá andláti má taka dánarbú til opinberra
        skipta eftir kröfu þess sem á gjaldfallna kröfu á hendur búinu.
Þótt erfingjar hafi fengið leyfi til einkaskipta má hvenær sem er, meðan þeim er
  ólokið, taka dánarbú til opinberra skipta eftir kröfu þess sem á gjaldfallna
       kröfu á hendur búinu ef báðum eftirfarandi skilyrðum er fullnægt:
   1. að sýnt sé fram á að framferði erfingja eða ráðstafanir þeirra á hagsmunum
 búsins séu með þeim hætti að sérstök hætta sé á að krafan fáist ekki efnd með
                                   öðru móti,
   2. að áður hafi verið skorað á erfingja að efna kröfuna og þeim verið veittur
                   sanngjarn frestur til þess í ljósi atvika.
 Taka má dánarbú til opinberra skipta eftir kröfu þess sem á kröfu á hendur því
  þótt skiptum hafi áður verið lokið skv. 25. eða 26. gr., sýni hann fram á að
ekki hafi verið skilyrði til að ljúka skiptum með þeim hætti sem var gert, enda
          eigi hann ekki önnur úrræði til að fá kröfu sinni fullnægt.
  41. gr. Þótt svo standi á sem segir í 38.40. gr. verður dánarbú því aðeins
   tekið til opinberra skipta að áður sé leitt í ljós að andvirði eigna þess
   hrökkvi fyrir kostnaði af skiptunum eða sá sem krefst skiptanna hafi sett
                          tryggingu fyrir kostnaðinum.
   Sá sem krefst opinberra skipta ber ábyrgð á greiðslu skiptakostnaðar þótt
             trygging fyrir honum hafi ekki verið áskilin í byrjun.
Krefjist sýslumaður opinberra skipta skv. 37. gr. greiðist kostnaður af þeim úr
             ríkissjóði ef eignir búsins hrökkva ekki fyrir honum.
42. gr. Kröfu um opinber skipti skal beint skriflega til þess héraðsdómstóls sem
 hefur lögsögu í umdæmi þess sýslumanns sem skiptin eiga undir. Í kröfunni skal
                            eftirfarandi koma fram:
    1. hver sá látni hafi verið og eftir atvikum hvort skiptum hafi áður verið
    lokið skv. 25.27. gr. eða erfingjum verið veitt leyfi til einkaskipta,
     2. nafn, kennitala og heimilisfang þess sem krefst opinberra skipta og á
                     hverju hann byggi rétt sinn til þess,
     3. hverjir séu líklegir eftir fyrirliggjandi upplýsingum til að hafa uppi
kröfu um arf eftir þann látna og hvar verði náð til þeirra, umboðsmanna þeirra,
                           lögráðamanna eða málsvara,
       4. hverjar þekktar eignir búsins séu í helstu atriðum og hverjar þær
                    skuldbindingar þess séu sem vitað er um.
   Með kröfu um opinber skipti skulu fylgja eftirrit úr dánarskrá og gerðabók
sýslumanns og af erfðaskrá og öðrum gögnum sem hann kann að hafa tekið við vegna
skiptanna og geta skipt máli. Kröfunni skulu einnig fylgja önnur gögn sem hún er
                                   studd við.
 Ef krafist er opinberra skipta skv. 38.40. gr. skal sá sem hefur kröfuna uppi
          senda samrit hennar þeim sýslumanni sem skiptin eiga undir.
 43. gr. Berist héraðsdómara krafa um opinber skipti sem hann telur þegar ljóst
 að skilyrði séu ekki til að verða við getur hann kveðið upp úrskurð um höfnun
hennar án frekari aðgerða. Ella ákveður hann stað og stund til þinghalds þar sem
 beiðnin verður tekin fyrir og tilkynnir það í símskeyti, ábyrgðarbréfi eða með
öðrum jafntryggum hætti þeim sem hefur kröfuna uppi og þeim sem þar er greint að
kunni að telja til arfs eftir þann látna eða umboðsmönnum þeirra, lögráðamönnum
eða málsvörum, enda hafi áður verið sett trygging skv. 1. mgr. 41. gr. ef hennar
  er þörf. Í tilkynningu skal jafnframt tekið fram hver hafi krafist opinberra
skipta og á hvaða grundvelli, svo og hverju það varði ef ekki verður sótt þing.
Tilkynning skv. 1. mgr. skal berast þeim sem henni er beint til eða þeim sem er
hæfur til að taka við stefnubirtingu fyrir hans hönd með sama fyrirvara og birta
þyrfti honum stefnu í einkamáli. Héraðsdómari má þó ákveða skemmri fyrirvara ef
                       hann telur brýna hagsmuni í húfi.
Ef ekki verður ráðið af því sem fram er komið hverjir geti krafist arfs eða hvar
  verði náð til þeirra og héraðsdómari telur ekki að ætlast megi til að sá sem
  krefst opinberra skipta geti aflað nánari vitneskju stendur það ekki í vegi
           opinberra skipta þótt þeim verði ekki tilkynnt um kröfuna.
 44. gr. Sæki sá ekki þing sem hefur uppi kröfu um opinber skipti þegar hún er
   tekin fyrir skal hún talin fallin niður. Ef krafist er getur héraðsdómari
úrskurðað þeim ómaksþóknun sem hafa sótt þing vegna kröfunnar úr hendi þess sem
                                hafði hana uppi.
Ef sá sækir þing sem krefst opinberra skipta, andmæli koma ekki fram gegn henni
    og ákvæðum 43. gr. er fullnægt tekur héraðsdómari kröfuna til úrskurðar.
Komi fram andmæli gegn kröfu um opinber skipti skal farið með hana eftir 1. mgr.
                                    120. gr.
 Héraðsdómari kveður upp úrskurð um hvort búið verði tekið til opinberra skipta
  hvort sem kröfu um það hefur verið mótmælt eða ekki. Hann skal gæta þess af
  sjálfsdáðum hvort lagaskilyrði séu til þeirra þótt ekki hafi verið móti því
                                     mælt.
Þótt úrskurður héraðsdómara um að bú verði tekið til opinberra skipta sé kærður
 til æðra dóms frestar það ekki framkvæmd þeirra, en þess skal gætt að aðgerðir
    raski ekki réttindum málsaðila meira en nauðsyn krefur meðan mál er enn
                                   óútkljáð.
 Héraðsdómari skal tilkynna sýslumanni, sem skiptin eiga undir, um niðurstöður
                      dómstóla um kröfu um opinber skipti.
  45. gr. Nú koma mótmæli fram gegn kröfu um opinber skipti og getur þá sá sem
     krefst skiptanna krafist að héraðsdómari kveði á um það í úrskurði að
réttaráhrif leyfis, sem hefur verið veitt erfingjum til einkaskipta eða maka til
  setu í óskiptu búi, falli niður að einhverju leyti eða öllu ef sérstök hætta
   þykir á að ráðstafanir verði annars gerðar sem gætu rýrt réttindi þess sem
 krefst opinberra skipta. Héraðsdómari skal fara með slíka kröfu eftir 2. mgr.
                                    120. gr.
   Taki héraðsdómari til greina kröfu skv. 1. mgr. tekur sýslumaður á ný við
  forræði búsins að sama marki þar til héraðsdómari kveður á um hvort opinber
 skipti fari fram. Verði kröfu um opinber skipti síðan hafnað rakna réttaráhrif
                             leyfis sjálfkrafa við.
   Taki héraðsdómari eða æðri dómur til greina kröfu um opinber skipti fellur
   sjálfkrafa úr gildi leyfi til einkaskipta sem erfingjum kann að hafa verið
veitt. Það sama á við um leyfi til setu í óskiptu búi að því leyti sem krafa um
                       opinber skipti nær fram að ganga.

                            V. kafli. Skiptastjórar.
   46. gr. Þegar héraðsdómari hefur kveðið upp úrskurð um að bú sé tekið til
 opinberra skipta skipar hann skiptastjóra til að fara með skiptin með bókun í
   þingbók. Sé krafa um opinber skipti fyrst tekin til greina fyrir æðra dómi
  skipar héraðsdómari skiptastjóra svo fljótt sem þau úrslit verða honum kunn.
    Engan má skipa í starf skiptastjóra nema hann lýsi sig fúsan til að taka
                              starfann að sér og:
                            1. sé orðinn 25 ára gamall,
               2. sé lögráða og hafi ekki misst forræði á búi sínu,
     3. sé svo á sig kominn andlega og líkamlega að hann geti gegnt starfanum,
   4. hafi ekki orðið sannur að refsiverðu athæfi sem verður talið svívirðilegt
 að almenningsáliti eða athæfi sem gerir hann óverðugan nauðsynlegs trausts til
                            að geta gegnt starfanum,
    5. hafi lokið embættisprófi í lögum eða hafi annars þá þekkingu á lögum sem
                  verður talin nauðsynleg til rækslu starfans,
   6. eigi hvorki sjálfur kröfu til arfs úr búinu eða aðra kröfu á hendur því né
maki hans né skyldmenni hans eða maka hans í beinan legg eða 1. lið til hliðar.
 Hafi sá látni tilnefnt ákveðinn mann í erfðaskrá til að framkvæma skipti eftir
sig skal sá skipaður skiptastjóri, enda fullnægi hann skilyrðum 2. mgr. Hafi sá
 látni tilnefnt fleiri menn en einn til að framkvæma skiptin í sameiningu skulu
     þeir báðir eða allir skipaðir til starfans ef ætla má að skiptin verði
     umfangsmikil eða aðrar sérstakar ástæður mæla með því, en annars skal
               héraðsdómari skipa einn eða fleiri úr þeirra hópi.
 Andist skiptastjóri áður en skiptum er lokið, biðji hann héraðsdómara um lausn
  frá starfanum eða víki héraðsdómari honum frá skv. 47. gr. skal héraðsdómari
                    tafarlaust skipa annan mann í hans stað.
 Héraðsdómara er rétt að krefja skiptastjóra um tryggingu eða skilríki fyrir að
 hann hafi ábyrgðartryggingu vegna starfans og getur sett honum tiltekinn frest
           til að setja tryggingu eftir að skipun hefur átt sér stað.
 Ákvörðun héraðsdómara um skipun manns í starf skiptastjóra verður ekki skotið
                                 til æðra dóms.
47. gr. Erfingjum og öðrum þeim, sem hafa uppi kröfur á hendur búinu, er, meðan
á opinberum skiptum stendur, heimilt að bera upp skriflegar aðfinnslur um störf
 skiptastjóra fyrir héraðsdómara sem hefur skipað hann. Komi slíkar aðfinnslur
     fram eða berist héraðsdómara með öðrum hætti vitneskja um að framferði
skiptastjóra í starfi kunni að vera aðfinnsluvert skal hann kveðja skiptastjóra
  og þann sem kann að hafa haft aðfinnslur uppi á sinn fund til að tjá sig um
málefnið. Héraðsdómara er heimilt að kveðja fleiri hlutaðeigendur á fund sinn af
                                 slíku tilefni.
Telji héraðsdómari aðfinnslur á rökum reistar getur hann gefið skiptastjóra kost
  á að bæta úr innan tiltekins frests. Verði skiptastjóri ekki við því eða ef
framferði hans í starfi hefur annars verið slíkt að ekki verði talið réttmætt að
gefa honum kost á að ráða bót á starfsháttum sínum skal héraðsdómari víkja honum
  úr starfi þegar í stað með úrskurði. Héraðsdómari skal með sama hætti víkja
 skiptastjóra úr starfi ef hann setur ekki tryggingu skv. 5. mgr. 46. gr. innan
tilskilins frests eða ef skiptastjóri fullnægir ekki lengur þeim hæfisskilyrðum
                         sem eru sett í 2. mgr. 46. gr.
 Fallist héraðsdómari ekki á að víkja skiptastjóra úr starfi skv. 2. mgr. getur
  sá sem hafði uppi aðfinnslur um störf hans krafist úrskurðar héraðsdómara um
 hvort skiptastjóranum verði vikið frá. Með sama hætti getur erfingi eða annar
  sá, sem hefur uppi kröfu á hendur búinu og telur skiptastjóra ekki fullnægja
 skilyrðum 2. mgr. 46. gr., krafist að héraðsdómari kveði á um það með úrskurði
 hvort skiptastjóra verði vikið frá af þeim sökum. Farið skal með slíkar kröfur
                                 eftir 121. gr.
 48. gr. Skiptastjóri annast öll störf sem lúta að meðferð búsins, en honum er
heimilt á kostnað þess að leita sér aðstoðar eða þjónustu til að leysa af hendi
                          einstök verk á sína ábyrgð.
Skiptastjóri á rétt til þóknunar fyrir störf sín sem greiðist af búinu eða þeim
sem ábyrgist greiðslu skiptakostnaðar skv. 41. gr. Honum er heimilt að taka sér
 greiðslu af fé búsins upp í áfallna þóknun sína meðan á skiptum stendur, enda
  kynni hann ákvörðun um það á skiptafundi og það teljist tryggt að hann gangi
     ekki með þessu á hlut þeirra sem eiga rétthærri kröfur á hendur búinu.
Sá sem hefur verið skipaður skiptastjóri telst opinber sýslunarmaður meðan hann
                               gegnir starfanum.
   Skiptastjóra ber að bæta tjón sem hann kann að valda öðrum í starfi eftir
                           almennum skaðabótareglum.
   49. gr. Skiptastjóri sér um reikningshald fyrir búið og gefur skýrslur til
        yfirvalda um fjármuni þess og rekstur eftir því sem þörf krefur.
   Hafi skiptum ekki verið lokið innan sex mánaða frá því búið var tekið til
opinberra skipta skal skiptastjóri gera yfirlit yfir efnahag og rekstur búsins,
 en upp frá því um hver áramót og mitt hvert ár þar til skiptum er lokið. Hver
  erfingi og hver sá, sem hefur lýst kröfu í búið en hefur ekki fengið efndir
 hennar, getur krafist að fá að sjá reikninga búsins. Skiptastjóra er heimilt á
   kostnað búsins að fela löggiltum endurskoðanda að gera reikninga þess eða
  endurskoða þá ef þess er krafist eða hann telur annars sérstaka ástæðu til.
50. gr. Skiptastjóri skal halda skiptafundi með erfingjum og þeim sem hafa uppi
 kröfur á hendur búi eftir því sem mælt er fyrir í lögum þessum eða hann telur
                                  annars þörf.
  Skiptastjóri ákveður hvar skiptafundir verða haldnir og hvenær, með hverjum
fyrirvara þeir verði boðaðir og hvert fundarefni verði, að því leyti sem ekki er
      sérstaklega mælt fyrir um það í lögum þessum. Leitast skal þó við að
  skiptafundir verði haldnir á slíkum stað og tíma að ætla megi að sem flestir
                     fundarmenn eigi hægt með að sækja þá.
Skiptastjóri skal boða til skiptafunda með þeim hætti að fram komi í aðalatriðum
 hvert fundarefni verði og sannað verði hvort fundarmanni hafi borist eða mátt
berast fundarboð, en fundarmenn skulu þó einir gjalda þess hafi þeir ekki veitt
skiptastjóra nægar upplýsingar um hvar til þeirra verði náð. Misfarist fundarboð
 til eins eða fleiri fundarmanna getur skiptastjóri ákveðið að fresta fundi eða
  að halda hann með áskilnaði um rétt þeirra sem voru ekki boðaðir til að hafa
                uppi athugasemdir síðar um það sem þar fer fram.
  Skiptastjóri stjórnar skiptafundum og atkvæðagreiðslum sem fara þar fram og
  ákveður í hverri röð málefni verði tekin fyrir og fundarmenn fái að tjá sig.
Skiptastjóra er heimilt að vísa óviðkomandi mönnum af fundi, svo og fundarmönnum
                          sem spilla þar starfsfriði.
    Skiptastjóri færir fundargerðir á skiptafundum og skal hann gæta þess að
fundarmönnum sé kynnt efni þeirra áður en fundi verður slitið og gefinn kostur á
                       að hafa uppi athugasemdir um það.
    51. gr. Skiptastjóri tekur við skjölum sem hafa þýðingu fyrir skiptin og
 varðveitir þau um sinn eftir að hann lýkur störfum, að því leyti sem þau hafa
ekki áður verið lögð fram í dómi eða afhent sýslumanni við lok opinberra skipta.
 Um afhendingu skjalanna til varðveislu á Þjóðskjalasafni skal farið eftir sömu
           reglum og eiga við um skjöl sem eru lögð fram í dómsmálum.
Sá sem sýnir skiptastjóra fram á að hann hafi lögvarinna hagsmuna að gæta getur
krafist að fá aðgang að skjölum búsins til skoðunar og eftirrit af þeim á eigin
             kostnað meðan skiptastjóri hefur þau í vörslum sínum.
52. gr. Þeim sem geta kallað til arfs eða gjafar úr búi og þeim sem hafa eignir
  þess í umráðum sínum er skylt að veita skiptastjóra þær upplýsingar og láta
   honum í té þau gögn um málefni þess látna eða búsins sem hann krefst. Sama
  skylda hvílir á opinberum stofnunum og öðrum stjórnvöldum og sýslunarmönnum,
 viðskiptabönkum og sparisjóðum, svo og öðrum sem geta haft vitneskju um eignir
     og skuldir dánarbús vegna viðskiptatengsla við þann látna eða af öðrum
                             sambærilegum ástæðum.
     Verði einhver sá, sem getur í 1. mgr., ekki við kröfu skiptastjóra um
upplýsingar eða gögn má skiptastjóri fara þess skriflega á leit við héraðsdómara
  að hlutaðeigandi verði kvaddur fyrir dóm til að gefa skýrslu um málefnið sem
   vitni. Skal farið eftir reglum um meðferð einkamála í héraði um kvaðningu
   vitnis, skyldu til vitnisburðar, viðurlög á hendur vitni og skýrslutökuna
                      sjálfa, eftir því sem átt getur við.

                 VI. kafli. Fyrstu aðgerðir við opinber skipti.
  53. gr. Skiptastjóri skal svo fljótt sem verða má eftir skipun hans boða til
    skiptafundar þá erfingja sem eru þekktir og vitað er hvar megi finna eða
                  umboðsmenn þeirra, lögráðamenn eða málsvara.
 Ef náð verður til allra sem má telja af því sem fram er komið að geti krafist
      arfs úr búinu eða umboðsmanna þeirra, lögráðamanna eða málsvara skal
skiptastjóri krefja þá svara á skiptafundi skv. 1. mgr. um hvort erfingjar taki
   á sig ábyrgð á skuldbindingum búsins, nema þeir hafi áður fengið leyfi til
 einkaskipta og allir lýst yfir þeirri ábyrgð þá. Mæti ekki allir erfingjar til
 fundarins skal skiptastjóri skora bréflega á þá sem hafa ekki tjáð sig að láta
uppi afstöðu sína innan tiltekins skamms frests hafi enginn erfingi áður hafnað
 að takast á hendur ábyrgð. Fáist ekki með þessum hætti ábyrgð allra erfingja á
skuldbindingum búsins skal litið svo á að þeir hafi allir hafnað að takast hana
                                   á hendur.
Skiptastjóri kannar af sjálfsdáðum hvort kröfur um arf eftir þann látna eigi við
  rök að styðjast. Telji hann framkomna kröfu ekki fá staðist eða verði annars
ágreiningur um réttindi til arfs skal hann beina málefninu til héraðsdóms eftir
                                    122. gr.
54. gr. Skiptastjóri skal leita vitneskju um hverjar eignir tilheyri búinu, hvar
  þær sé að finna og hver fari með umráð þeirra eða hafi umsjón með þeim. Hann
skal tafarlaust gera ráðstafanir til að tryggja varðveislu eigna og taka ef með
þarf við umráðum þeirra eða umsjón með þeim, nema hann telji hættulaust að munir
 búsins verði áfram í vörslum annarra, enda lýsi vörslumaður þá yfir að hann sé
                  fús til að gæta þeirra áfram á eigin áhættu.
   Hafi sá látni verið í hjúskap þegar hann lést skal skiptastjóri, hvort sem
 erfingjar hafa lýst yfir ábyrgð á skuldbindingum búsins eða ekki, þegar í stað
 leita svara maka þess látna við því hvort hann vilji neyta réttar síns til að
  leysa til sín eignir búsins skv. 35. gr. Lýsi maki yfir vilja til þess skal
 skiptastjóri krefjast mats á þeim eignum búsins sem nauðsyn ber til hafi þess
  ekki þegar verið aflað eða sammæli orðið um verðmat þeirra sem skiptastjóri
                                getur fallist á.
Hafi allir erfingjar lýst yfir ábyrgð á skuldbindingum búsins og maki þess látna
 hefur ekki neytt réttar til að leysa þær til sín skal skiptastjóri leita svara
   erfingja á skiptafundi við því hvort þeir krefjist útlagningar á tilteknum
   eignum til greiðslu arfs. Komi fram krafa um útlagningu skal skiptastjóri
krefjast mats á þeim eignum hafi þess ekki þegar verið aflað, nema sammæli verði
um verðmat þeirra sem hann getur fallist á. Hafi erfingjar ekki lýst yfir ábyrgð
  á skuldbindingum bús en síðar kemur í ljós að eignir muni koma til arfs skal
 farið eins með þær eignir sem hefur ekki þá þegar verið ráðstafað við skiptin.
 Ákvæði 17.23. gr. taka til mats sem skiptastjóri krefst á eignum bús og nýtur
            hann þá einnig þeirrar stöðu sem erfingjum er þar veitt.
 Ef ágreiningur rís um réttindi maka til að leysa eignir búsins til sín eða um
 kröfur maka eða annarra erfingja um að fá þær lagðar sér út skal skiptastjóri
leitast við að jafna hann. Takist það ekki skal skiptastjóri beina málefninu til
  héraðsdóms eftir 122. gr. Eins skal farið að ef ágreiningur verður um mat á
                     eignum búsins sem skiptastjóri krefst.
 55. gr. Skiptastjóri skal, svo fljótt sem við verður komið, leita vitneskju um
 skuldbindingar búsins, eftir atvikum með könnun gagna þess látna og þinglýstra
 heimilda og með fyrirspurnum til erfingja, innheimtumanna opinberra gjalda og
   þeirra sem er vitað eða má telja líklegt að hafi átt í viðskiptum við þann
                                     látna.

      VII. kafli. Meðferð krafna á hendur búi ef erfingjar ábyrgjast ekki
                              skuldbindingar þess.
   56. gr. Skiptastjóri skal gefa út og fá birta innköllun vegna skiptanna ef
 yfirlýsingar hafa ekki komið fram af hálfu allra, sem af því sem fram er komið
    verða taldir erfingjar eftir þann látna, um að þeir taki á sig ábyrgð á
skuldbindingum búsins. Eins skal farið að ef ekki er vitað um neinn erfingja eða
           tilefni er annars til að ætla að ekki sé vitað um þá alla.
      Í innköllun skal koma fram nafn þess látna, kennitala, dánardagur og
   heimilisfang hans þá og að dánarbúið hafi verið tekið til opinberra skipta
 samkvæmt úrskurði uppkveðnum tiltekinn dag. Í henni skal skorað á þá sem telja
sig eiga kröfur á hendur búinu eða til muna í vörslum þess að lýsa kröfum sínum
fyrir skiptastjóra innan tveggja mánaða frá því innköllunin birtist fyrra sinni
og skal tekið fram hvert kröfur skuli sendar. Ef óvíst er hvort allir erfingjar
  hafi gefið sig fram eða ekki hefur náðst til allra þekktra erfingja skal enn
  fremur skorað á þá sem telja sig eiga rétt til arfs eftir þann látna að lýsa
                        kröfum sínum innan sama frests.
               Innköllunin skal birt tvívegis í Lögbirtingablaði.
 57. gr. Kröfulýsing skal vera skrifleg og tekið fram í hvers þágu hún sé gerð
svo að ekki verði um villst. Í henni skulu kröfur tilteknar svo skýrt sem verða
 má, svo sem fjárhæð kröfu og vaxta í krónum og hverrar stöðu sé krafist að hún
 njóti í skuldaröð, eða um afhendingu tiltekins hlutar, ákvörðun á tilgreindum
réttindum á hendur búinu, lausn undan tiltekinni skyldu við það, skyldu þess til
 ákveðinnar athafnar eða til að láta af henni, greiðslu kostnaðar af innheimtu
 kröfunnar eða gæslu hagsmuna af henni o.s.frv. Í kröfulýsingu skal enn fremur
  greina þær málsástæður sem kröfuhafi byggir rétt sinn á hendur búi á, svo og
                önnur atvik sem þarf að greina samhengis vegna.
         Þau gögn skulu fylgja kröfulýsingu sem kröfur eru studdar við.
   Skiptastjóri skal staðfesta móttöku kröfulýsingar ef eftir því er leitað.
 Kröfulýsingu fyrir skiptastjóra fylgja sömu áhrif og ef mál hefði verið höfðað
                 um kröfuna á þeirri stund sem hún berst honum.
  58. gr. Ef kröfu á hendur búi er ekki lýst fyrir skiptastjóra áður en fresti
        lýkur skv. 2. mgr. 56. gr. fellur hún niður gagnvart búinu nema:
       1. kröfunni sé lýst áður en boðað er til skiptafundar um frumvarp til
    úthlutunar úr búinu og ef eignir búsins koma til greiðslu arfs, að allir
erfingjar samþykki að krafan fái komist að, en ef eignir koma ekki til greiðslu
 arfs, að samþykki fáist fyrir því hjá ^3/4 hlutum þeirra kröfuhafa sem færu á
mis við greiðslu með því að krafan kæmist að, talið bæði eftir höfðatölu þeirra
                               og kröfufjárhæðum,
   2. kröfuhafinn sé búsettur erlendis og hafi hvorki verið kunnugt né mátt vera
kunnugt um opinberu skiptin, enda sé kröfunni lýst án ástæðulausra tafa og áður
       en boðað er til skiptafundar um frumvarp til úthlutunar úr búinu,
   3. krafan hafi fyrst orðið til eftir upphaf opinberra skipta og henni er lýst
   án ástæðulausra tafa og áður en boðað er til skiptafundar um frumvarp til
                              úthlutunar úr búinu,
     4. ráðstafa megi eign búsins við nauðungarsölu til lúkningar kröfunni án
                     undangengins dóms, sáttar eða aðfarar,
   5. krafan sé höfð uppi til skuldajafnaðar við kröfu búsins, enda hafi sá sem
   krefst skuldajafnaðar átt kröfu sína áður en búið var tekið til opinberra
                                    skipta.
Krafa um afhendingu eignar, sem búið hefur haft í vörslum sínum, fellur þó ekki
  niður þótt henni sé ekki lýst innan kröfulýsingarfrests. Hafi búið ráðstafað
  eigninni áður en kröfu um afhendingu hennar er lýst fer um réttindi á hendur
                búinu eftir fyrirmælum laga um gjaldþrotaskipti.
 Krafa um arf eða gjöf úr búi fellur heldur ekki niður þótt henni sé ekki lýst.
  59. gr. Þegar kröfulýsingarfresti er lokið skal skiptastjóri tafarlaust gera
  skrá um þær kröfur sem hafa komið fram þar sem hann lætur í ljós sjálfstæða
 afstöðu sína til þess hvort og þá hvernig hann telji að viðurkenna eigi hverja
kröfu um sig. Í skránni skal getið hvers efnis kröfurnar séu, fjárhæða þeirra og
umkrafinnar stöðu í skuldaröð ef því er að skipta. Skiptastjóra er þó óskylt að
  taka afstöðu til kröfu ef telja má fullvíst að ekki geti komið til greiðslu
                       hennar að neinu leyti við skiptin.
Þegar kröfuskrá hefur verið gerð skv. 1. mgr. skal skiptastjóri boða erfingja og
  þá sem hafa lýst kröfum til skiptafundar með minnst tveggja vikna fyrirvara.
  Skiptastjóri skal senda erfingjum eða umboðsmönnum þeirra, lögráðamönnum eða
 málsvörum eintak af kröfuskrá með boðun sinni. Í boðun til þess sem hefur lýst
kröfu skal tekið fram hverja afstöðu skiptastjóri hafi tekið til viðurkenningar
kröfu hans eða honum sent eintak kröfuskrár með boðuninni. Í boðun skiptastjóra
 skal tekið fram hver áhrif það hafi eftir 3. mgr. 60. gr. að andmæli komi ekki
               fram gegn afstöðu hans til viðurkenningar krafna.
  60. gr. Kröfuhafi, sem vill ekki una afstöðu skiptastjóra til viðurkenningar
kröfu sinnar á hendur búinu, skal lýsa yfir mótmælum sínum á skiptafundi sem er
 boðað til skv. 59. gr. eða tilkynna það skiptastjóra með bréfi sem berst honum
  ekki síðar en á þeim fundi. Með sama hætti er erfingja eða kröfuhafa rétt að
mótmæla afstöðu skiptastjóra til viðurkenningar kröfu sem annar kröfuhafi hefur
 gert hafi niðurstaða um hana áhrif við skiptin á hagsmuni þess sem hefur uppi
                                   mótmælin.
    Skiptastjóri leggur fyrir kröfuskrá og kröfulýsingar á skiptafundi ásamt
mótmælum sem kunna að hafa borist skv. 1. mgr. Þar skal hann eftir föngum veita
  fundarmönnum þær skýringar sem þeir æskja um efni einstakra krafna, ástæður
  fyrir afstöðu hans til viðurkenningar þeirra og framkomin mótmæli gegn þeim.
Komi fram mótmæli á fundinum gegn afstöðu skiptastjóra til viðurkenningar kröfu
og þeir eru staddir þar báðir eða allir sem hafa mótmælt og mótmæli beinast gegn
 skal skiptastjóri reyna að jafna ágreininginn, en annars skal hann boða þá sem
 eiga hlut að máli sem fyrst til sérstaks fundar í því skyni. Verði ágreiningur
  ekki leystur með þeim hætti skal skiptastjóri beina málefninu til héraðsdóms
                                 eftir 122. gr.
 Að því leyti sem mótmæli koma ekki fram skv. 1. mgr. gegn afstöðu skiptastjóra
    til viðurkenningar kröfu telst afstaðan endanlega samþykkt við skiptin.
 61. gr. Ef kröfu er lýst eftir að kröfulýsingarfresti er lokið en ekki er víst
 að hún sé fallin niður fyrir þær sakir skal skiptastjóri, svo fljótt sem verða
  má, taka afstöðu til þess hvort og þá hvernig hann telji eiga að viðurkenna
 hana. Hann skal boða erfingja og þann sem hefur lýst kröfunni til skiptafundar
  með þeim hætti sem segir í 2. mgr. 59. gr., svo og aðra kröfuhafa ef ekki er
 orðið ljóst að búið geti efnt kröfur þeirra. Ákvæði 60. gr. gilda um rétt til
  mótmæla gegn afstöðu skiptastjóra, meðferð mótmæla sem kunna að koma fram og
                   þýðingu þess að engum mótmælum sé hreyft.
  62. gr. Á skiptafundi, sem er haldinn skv. 59. og 60. gr., skal skiptastjóri
 gera grein fyrir efnahag búsins og tilkynna fundarmönnum hvort hann muni fara
               með búið eftir því sem segir í 2. mgr. eða 3. mgr.
    Telji skiptastjóri víst að andvirði eigna búsins muni nægja til að efna
 viðurkenndar kröfur á hendur því, að viðbættum kröfum sem ágreiningur stendur
  enn um og kröfum sem vitað er um og mætti koma að við skiptin þótt þeim hafi
ekki verið lýst, skal hann greiða viðurkenndar og gjaldfallnar kröfur eftir því
 sem fé liggur þegar fyrir og berst síðar, en taka frá fé vegna ógjaldfallinna,
 umdeildra, skilyrtra eða óframkominna krafna sem hann greiðir þegar efni verða
  til. Frá skiptafundinum fer þá um skiptin eftir þeim reglum þessara laga sem
gilda þegar erfingjar ábyrgjast skuldbindingar búsins eftir því sem þær geta átt
við, en ekki verða erfingjar taldir bera ábyrgð á skuldbindingum búsins skv. 3.
                         mgr. 80. gr. af þessum sökum.
   Verði ekki farið þannig að sem segir í 2. mgr. skal skiptastjóri tilkynna
héraðsdómara það skriflega og fara með búið upp frá því samkvæmt ákvæðum laga um
 gjaldþrotaskipti án þess að frekari dómsúrskurðar, innköllunar, auglýsinga eða
tilkynninga sé þörf. Verði afgangur eigna þegar skuldbindingar búsins hafa verið
          efndar skal farið með búið upp frá því eftir ákvæðum 2. mgr.
Erfingi eða kröfuhafi, sem vill ekki una ákvörðun skiptastjóra um það hvort hann
 fari með búið eftir 2. eða 3. mgr., getur mótmælt henni á þeim skiptafundi þar
 sem hún er kynnt. Komi slík mótmæli fram og takist skiptastjóra ekki að jafna
      ágreininginn skal hann beina málefninu til héraðsdóms eftir 122. gr.

 VIII. kafli. Meðferð krafna á hendur búi ef erfingjar ábyrgjast skuldbindingar
                                     þess.
 63. gr. Hafi erfingjar einn fyrir alla og allir fyrir einn lýst yfir ábyrgð á
  skuldbindingum búsins skal innköllun því aðeins gefin út vegna skiptanna að
 einhver þeirra krefjist þess um leið og hann lýsir yfir ábyrgð af sinni hendi.
 Skiptastjóri má þó verða við ósk erfingja um útgáfu innköllunar sem kemur fram
    síðar ef hann ætlar að það muni ekki leiða til teljandi tafa, enda hafi
      erfingjar ekki þegar fengið útlagðar eignir eða greiðslur upp í arf.
 Ef innköllun er gefin út skv. 1. mgr. gilda ákvæði 56.58. gr. um efni hennar,
  birtingu og réttaráhrif og um kröfulýsingar og frest til að koma þeim fram.
Þótt innköllun hafi ekki verið gefin út er hverjum þeim sem telur sig eiga kröfu
á hendur búinu heimilt að lýsa henni fyrir skiptastjóra í því formi og með þeim
                     áhrifum sem mælt er fyrir um í 57. gr.
 64. gr. Skiptastjóri skal boða erfingja til skiptafundar og kynna þeim kröfur
sem er lýst fyrir honum eftir því sem þær berast eða annars svo oft sem hentugt
þykir. Hafi innköllun verið gefin út skal þetta að jafnaði gert á einum fundi að
                          liðnum kröfulýsingarfresti.
Hafi kröfu verið lýst og erfingi mótmælir henni hvort sem innköllun var gefin út
   eða ekki skal skiptastjóri boða hlutaðeigendur til sérstaks fundar til að
  leitast við að jafna ágreining þeirra, en takist það ekki skal skiptastjóri
beina málefninu til héraðsdóms eftir 122. gr. Svo lengi sem kröfunni hefur ekki
  verið hrundið fyrir dómi nýtur sá sem hefur lýst henni þeirrar stöðu sem er
                         kveðið á um í 2. mgr. 65. gr.
Mótmæli erfingjar ekki lýstum kröfum sem hefur verið fjallað um á skiptafundi og
gjaldfallnar eru skal skiptastjóri efna þær fyrir búið í þeirri röð sem þeim var
lýst og eftir því sem efni þess hrökkva til, nema erfingjar efni þær sjálfir eða
  taki að sér efndir þeirra með samþykki hlutaðeigenda. Standi ágreiningur um
 viðurkenningu gjaldfallinnar kröfu skal taka frá fé eða gera aðrar ráðstafanir
               til að mæta henni verði hún viðurkennd fyrir dómi.
  65. gr. Hafi innköllun verið gefin út má ekki leggja erfingjum út eignir úr
  búinu eða greiða þeim arf á annan hátt meðan kröfulýsingarfresti er ólokið.
Að öðru leyti má ekki leggja erfingjum út eignir eða greiða þeim upp í arf nema
   allar lýstar kröfur hafi verið efndar að því leyti sem efndatími þeirra er
  kominn og þær eru óumdeildar, en fé tekið frá eða trygging sett fyrir efndum
  umdeildra gjaldfallinna krafna eða hlutaðeigandi kröfuhafar samþykki annars
                              slíkar ráðstafanir.
66. gr. Þótt kröfu hafi verið lýst á hendur búi samkvæmt því sem segir í þessum
 kafla breytir það ekki rétti þess sem það hefur gert til að höfða mál um kröfu
   sína eða krefjast fullnustugerða án undangengins dóms eða sáttar á hendur
 erfingjum, einum eða fleiri, í skjóli ábyrgðar þeirra á skuldbindingum búsins.

       IX. kafli. Bústjórn og skiptafundir um ráðstöfun hagsmuna búsins.
     67. gr. Meðan á opinberum skiptum stendur fer skiptastjóri með forræði
dánarbúsins og er einn bær um að ráðstafa hagsmunum og svara fyrir skyldur þess.
Hann kemur fram af hálfu búsins fyrir dómi og gerir samninga og aðra löggerninga
                                 í nafni þess.
  Skiptastjóri skal einkum gæta þess í störfum sínum að skiptum verði lokið án
ástæðulauss dráttar, að réttindum búsins verði ráðstafað á sem hagkvæmastan hátt
 að því leyti sem þau verða ekki lögð erfingjum út, að kröfur þess og innstæður
   verði heimtar inn, að engin þau réttindi þess fari forgörðum sem geta haft
    verðgildi og að gripið verði til þeirra aðgerða sem verða annars taldar
   nauðsynlegar til að forða það tjóni. Hann skal og gæta þess að peningaeign
   búsins beri sem hagkvæmasta vexti á reikningi við banka eða sparisjóð með
 tilliti til þess um hve langan tíma megi ætla að hann hafi hana undir höndum.
     68. gr. Skiptastjóri skal þegar eftir skipun sína gera ráðstafanir um
  atvinnurekstur bús, gagnkvæma samninga þess og önnur atriði sem verða talin
 mikilvæg fyrir hagsmuni þess og þola ekki bið. Verði því komið við án þess að
 hætta sé á að hagsmunir búsins spillist skal skiptastjóri þó áður ráðfæra sig
við þá erfingja og kröfuhafa sem eiga helstra hagsmuna að gæta við skiptin eftir
          því sem fram er komið eða málefnið getur varðað sérstaklega.
Að öðru leyti en því sem er mælt fyrir um í 1. mgr. skal skiptastjóri bera undir
skiptafundi hvort mikilsverðum réttindum búsins skuli ráðstafað, hve fljótt það
 verði gert og hvernig, hvort kröfum verði haldið uppi eða réttindi gefin eftir
  sem einhverju nema, svo og aðrar ráðstafanir sem geta skipt miklu fyrir hag
 búsins, nema taka verði ákvörðun til að afstýra tjóni með svo skjótum hætti að
   því verði ekki komið við. Skiptastjóri getur borið aðrar ráðstafanir undir
                          skiptafundi þótt óskylt sé.
Ákveði skiptastjóri að halda ekki uppi hagsmunum sem búið kann að njóta eða geta
notið hvort sem það er gert samkvæmt ályktun skiptafundar eða ekki getur erfingi
     gert það í eigin nafni til hagsbóta búinu hafi skiptastjóri ekki þegar
skuldbundið það á annan veg. Sá erfingi, sem vill gera slíkt, skal tilkynna það
skiptastjóra tafarlaust og bera sjálfur kostnað og áhættu af aðgerðum sínum, en
hann getur krafið búið um endurgreiðslu kostnaðar að því leyti sem því áskotnast
                                  fé af þeim.
Kröfuhafi, sem getur ekki vænst fullra efnda kröfu sinnar frá búinu, hefur sömu
                    heimild og erfingjar njóta skv. 3. mgr.
  Hafi erfingi eða kröfuhafi tekið að sér hagsmuni búsins skv. 3. eða 4. mgr.
  getur skiptastjóri hvenær sem er ákveðið að búið taki við þeim á ný, en áður
  skal þó hlutaðeiganda greiddur sá kostnaður sem hann hefur orðið að bera af
                                 þessum sökum.
69. gr. Þótt erfingjar hafi ekki tekið ábyrgð á skuldbindingum búsins skal boða
   þá til skiptafunda, nema farið sé með það eftir fyrirmælum 3. mgr. 62. gr.
   Hafi erfingjar ekki tekið ábyrgð á skuldbindingum búsins skulu kröfuhafar
  boðaðir til skiptafunda sem eru haldnir meðan kröfulýsingarfresti er ólokið.
Þeir kröfuhafar, sem hafa ekki þegar fengið fullar efndir úr hendi búsins, skulu
  einnig boðaðir til skiptafunda eftir þann tíma. Hafi kröfuhafi uppi kröfu um
   annað en peningagreiðslu skal hann þó aðeins boðaður til fundar ef fjallað
                            verður um hagsmuni hans.
 Hafi erfingjar lýst yfir ábyrgð á skuldbindingum búsins þarf ekki að boða aðra
                             en þá til skiptafunda.
Að því leyti sem þarf að ákveða atkvæði á skiptafundum ráðast þau meðal erfingja
 af arfshlutföllum þeirra, þó þannig að maki þess látna nýtur einnig atkvæða af
búshluta sínum ef ákvörðun varðar hjúskapareign. Meðal kröfuhafa ráðast atkvæði
   af fjárhæðum krafna þeirra, en að því leyti sem krafa er tryggð að hluta,
 ógjaldfallin, umdeild eða skilyrt, skal skiptastjóri ákveða henni atkvæði til
  bráðabirgða. Fari erfingjar og kröfuhafar í senn með atkvæði skal hvor hópur
  fara samanlagt með helming atkvæða. Séu atkvæði greidd um málefni sem varða
 sérstaka hagsmuni einstaks erfingja eða kröfuhafa skulu atkvæði hlutaðeiganda
                                  falla niður.
Skiptastjóra er heimilt að boða aðra til skiptafunda en skylt er skv. 1.3. mgr.
ef fundarefni varðar hagsmuni þeirra eða nærvera þeirra gæti orðið til hagræðis.
Slíkir fundarmenn njóta ekki málfrelsis eða tillöguréttar nema að því leyti sem
                             skiptastjóri ákveður.
  70. gr. Skiptafundur er ályktunarfær ef hann er sóttur af þeim sem fara með
                  minnst þriðjung atkvæða skv. 4. mgr. 69. gr.
  Ef skiptafundur er ekki ályktunarfær skal skiptastjóri ráða fundarefninu til
          lykta, nema hann kjósi fremur að boða til nýs fundar um það.
   Skiptastjóri er bundinn af ákvörðun ályktunarfærs skiptafundar hafi allir
  fundarmenn verið á einu máli. Telji skiptastjóri slíka ákvörðun þó andstæða
  lögum, óheiðarlega, óframkvæmanlega eða bersýnilega fara í bága við hagsmuni
 erfingja eða kröfuhafa, sem sóttu ekki fundinn eða geta enn gefið sig fram, má
  hann virða ákvörðunina að vettugi og annaðhvort leggja málefnið fyrir nýjan
                skiptafund eða ráða málefninu sjálfur til lykta.
  Greini fundarmenn á um ákvörðun er skiptastjóra að öðru jöfnu rétt að fylgja
ályktun meiri hlutans. Það skal þó ekki gert ef efni eru til að víkja frá henni
vegna þeirra atvika, sem eru talin í 3. mgr., eða ef ætla má að meirahlutavaldi
 sé misbeitt minni hlutanum til tjóns. Telji skiptastjóri ekki fært að fara að
ályktun meiri hlutans getur hann lagt málefnið fyrir nýjan skiptafund eða ráðið
                             því sjálfur til lykta.
Falli atkvæði jöfn á skiptafundi eða fáist annars ekki ályktun meiri hluta skal
 skiptastjóri ráða málefninu til lykta á þann veg sem hann telur best eiga við,
             nema hann kjósi fremur að boða til nýs fundar um það.
     71. gr. Skiptastjóri skal kynna niðurstöður um fundarefni skv. 70. gr.
 jafnharðan á skiptafundum, nema hann telji nauðsynlegt að fresta ákvörðun til
    nýs fundar. Þá skal hann einnig kynna ráðstafanir sem hann hefur gert um
     hagsmuni búsins frá því fundur var síðast haldinn og geta skipt máli.
     Mæti erfingi eða kröfuhafi ekki til skiptafundar, sem hann hefur verið
 sannanlega boðaður til, glatar hann rétti til að hafa uppi mótmæli eða kröfur
      vegna ákvarðana og ráðstafana sem hafa verið teknar þar eða kynntar.
  Erfingi eða kröfuhafi, sem á atkvæði um málefni búsins og telur ákvörðun eða
ráðstöfun skiptastjóra ólögmæta, getur mótmælt henni þegar á þeim fundi sem hún
er kynnt, en ella á næsta fundi, sem hann er boðaður til, hafi hann ekki glatað
rétti til þess skv. 2. mgr. Komi slík mótmæli fram skal skiptastjóri leitast við
    að jafna ágreininginn, en takist það ekki skal hann beina málefninu til
 héraðsdóms eftir 122. gr. Meðan ágreiningur hefur ekki verið leiddur til lykta
 skulu ekki gerðar ráðstafanir um málefnið nema nauðsynlegt sé til að réttindi
                eða munir fari ekki forgörðum eða rýrni að mun.

             X. kafli. Lok opinberra skipta og endurupptaka þeirra.
 72. gr. Hafi erfingjar lýst yfir ábyrgð á skuldbindingum búsins og það kemur í
  ljós, þegar eignum búsins hefur verið komið í verð og kröfulýsingarfresti er
lokið ef innköllun hefur verið gefin út, að andvirði eigna nægi ekki nema til að
 greiða lýstar kröfur að nokkru leyti eða öllu, skal skiptastjóri ráðstafa fénu
til greiðslu skiptakostnaðar og krafna samkvæmt því sem segir í 3. mgr. 64. gr.,
   en gera síðan yfirlit um það fé sem hann hefur tekið við í þágu búsins og
ráðstöfun þess. Að því gerðu skal hann boða erfingja til skiptafundar með minnst
 tveggja vikna fyrirvara til að ljúka skiptunum. Eintak yfirlitsins skal fylgja
                                   boðuninni.
 Komi ekki fram ábendingar um frekari eignir eða réttindi búsins á skiptafundi
  sem er haldinn skv. 1. mgr. ritar skiptastjóri á yfirlit sitt að skiptum sé
     lokið með þeim ráðstöfunum sem þar koma fram. Skal hann tilkynna þetta
       héraðsdómara skriflega, svo og sýslumanni sem skiptin áttu undir.
 Verði ágreiningur um hvort skilyrði séu til að ljúka skiptum samkvæmt því sem
segir í 2. mgr. skal skiptastjóri leitast við að jafna hann á skiptafundinum eða
 á sérstökum fundi með hlutaðeigendum. Takist það ekki skal skiptastjóri beina
                    málefninu til héraðsdóms eftir 122. gr.
Skiptum má ljúka samkvæmt framansögðu þótt svo standi á sem segir í 76. gr., en
    þá skal farið eftir ákvæðum þeirrar greinar eftir því sem átt getur við.
   73. gr. Nú hefur sá látni verið í hjúskap, erfingjar hans hafa tekið á sig
ábyrgð á skuldbindingum búsins eða farið er með skiptin eftir 2. mgr. 62. gr. og
  kröfulýsingarfresti er lokið ef innköllun hefur verið gefin út, og maki þess
látna tilkynnir skiptastjóra skriflega að hann óski eftir að setjast í óskipt bú
 með einhverjum samerfingja sinna eða þeim öllum. Skal þá skiptastjóri, ef hann
 telur skilyrðum laga fullnægt fyrir slíkri heimild, senda þeim sýslumanni, sem
  skiptin áttu undir, umsókn makans um leyfi til setu í óskiptu búi og samrit
     þeirra gagna sem hann hefur undir höndum og geta skipt máli við mat á
umsókninni. Veiti sýslumaður leyfið skal skiptastjóri ljúka opinberum skiptum þá
þegar, eftir atvikum að því leyti sem efni eru til, og láta makanum í té forræði
á þeim eignum sem renna til óskipta búsins, enda hafi kostnaður af skiptunum þá
                                verið greiddur.
    Ekki stendur það í vegi fyrir að opinberum skiptum ljúki skv. 1. mgr. að
  gjaldfallnar kröfur hafi ekki greiðst eða trygging verið sett fyrir þeim, en
skiptastjóri skal þá tilkynna hlutaðeigandi kröfuhöfum um málalokin. Ef dómsmáli
er ólokið til að leysa úr ágreiningi um kröfu á hendur búinu skal því þó haldið
áfram ef kröfuhafinn kýs svo, en maki þess látna tekur þá við málsaðild af búinu
og verður bundinn af niðurstöðu þess ef þeir hagsmunir sem um er að tefla renna
                      til óskipta búsins eða falla á það.
    Skiptastjóri tilkynnir héraðsdómara um lok opinberra skipta skv. 1. mgr.
74. gr. Ef skilyrðum 28. gr. er fullnægt geta erfingjar komið því á framfæri við
  skiptastjóra að þeir óski eftir að fá leyfi til einkaskipta á búinu, enda sé
    kröfulýsingarfresti lokið ef innköllun hefur verið gefin út og lýstar og
  gjaldfallnar kröfur greiddar, trygging sett eða fé tekið frá fyrir þeim eða
 ófullnægðir kröfuhafar samþykkja ósk erfingjanna skriflega. Telji skiptastjóri
að skilyrði geti verið fyrir einkaskiptum skal hann senda beiðni erfingjanna um
  heimild til þeirra þeim sýslumanni sem skiptin áttu undir. Veiti sýslumaður
leyfið skal skiptastjóri ljúka opinberum skiptum þá þegar og láta erfingjum í té
   forræði á eignum búsins, en áður skal þó kostnaður af skiptunum greiddur.
Ef leyfi er veitt til einkaskipta skv. 1. mgr. og dómsmál er rekið til að leysa
úr ágreiningi um kröfu á hendur búinu skal því haldið áfram ef gagnaðili búsins
    kýs svo, en erfingjar taka þá við fyrirsvari fyrir búið af skiptastjóra.
    Skiptastjóri tilkynnir héraðsdómara um lok opinberra skipta skv. 1. mgr.
   75. gr. Hafi erfingjar lýst yfir ábyrgð á skuldum og skilyrðum 65. gr. er
 fullnægt, eða ef svo er ástatt sem segir í 2. mgr. 62. gr., getur skiptastjóri
 afhent þeim þær eignir, sem er afráðið að þeir fái lagðar sér út að arfi, þótt
 skiptum verði ekki enn lokið vegna annarra ástæðna. Skiptastjóri skal þó gæta
     þess að útlagning eigi sér ekki stað nema fé liggi fyrir til greiðslu
 skiptakostnaðar og að erfingi eigi enn tilkall til fjár sem nægi til greiðslu
           erfðafjárskatts úr hendi hans eða hann reiði það af hendi.
 Kröfur gjafþega skulu efndar jafnskjótt og afráðið er um réttmæti þeirra og að
  búið geti efnt þær, enda greiði gjafþegi skiptastjóra um leið erfðafjárskatt
   vegna gjafarinnar og kostnað sem kann að leiða af varðveislu og afhendingu
                                    hennar.
 76. gr. Skiptastjóri getur ákveðið að ljúka skiptum þótt kröfu hafi verið lýst
 sem er háð ókomnu skilyrði eða dómsmál er rekið um, eða sá tími er ókominn sem
búið getur krafist að fá að efna hana ef fyrirséð þykir að nokkur bið verði enn
 eftir málalokum. Hafi erfingjar ekki lýst yfir ábyrgð á skuldbindingum skal fé
  tekið frá til að efna slíkar kröfur, svo og endranær ef dómsmál er rekið um
gjaldfallna kröfu, en um varðveislu þess og endurupptöku skipta til úthlutunar á
                             því fer eftir 82. gr.
 Ef búið telur til eigna eða réttinda sem eru umdeild eða má vænta að teljandi
  bið verði eftir að megi koma í verð eða komi til greiðslu getur skiptastjóri
ákveðið að ljúka skiptum án tillits til þeirra. Hann skal þó fylgja réttindunum
  eftir og taka skiptin upp á ný skv. 83. gr. þegar búið getur ráðstafað þeim.
Skiptastjóra er rétt að taka fé frá til að mæta útgjöldum af þessum sökum, en um
   meðferð þess skal farið eftir 1. mgr. að því leyti sem það nýtist ekki til
                                     fulls.
  77. gr. Þegar opinberum skiptum lýkur ekki skv. 72.74. gr., lýstar kröfur á
hendur búinu hafa eftir atvikum verið efndar og eignum þess hefur verið komið í
    verð að öðru leyti en því sem leiðir af fyrirmælum 75. og 76. gr., skal
skiptastjóri, svo fljótt sem verða má, gera frumvarp til úthlutunar úr búinu. Í
     frumvarpinu skal eftirfarandi koma fram eftir því sem tilefni er til:
   1. Yfirlit um eignir búsins, þannig að ráða megi af því hvað hafi verið til í
   reiðufé, fengist fyrir einstaka muni, innheimst af kröfum, unnist í vexti
   o.s.frv., en eignir sem hafa verið útlagðar erfingjum eða gjafþegum skulu
      greindar á því verði sem hefur verið metið eða ákveðið á annan hátt.
   2. Yfirlit yfir kostnað af útför þess látna og af skiptunum sjálfum, en síðan
 skal greint hvað hafi verið greitt hverjum skuldheimtumanni, afhent gjafþegum
           eða varið á annan hátt til að efna skuldbindingar búsins.
    3. Yfirlit um eignir sem koma ekki enn til skipta og fé sem er tekið frá um
                               sinn, sbr. 76. gr.
     4. Hversu mikið hver erfingi fái að arfi og að hverju marki hann fái muni
   lagða sér út og greiðslu í peningum, en tiltekið skal hverri fjárhæð verði
haldið eftir til greiðslu erfðafjárskatts hvers erfingja eða eftir atvikum hvort
                    erfingi hafi þegar reitt hann af hendi.
Það skal og tekið fram í frumvarpi ef erfðafé verður varðveitt eftir ákvæðum 81.
                    gr. og með hverjum hætti það verði gert.
  78. gr. Skiptastjóri skal boða erfingja, umboðsmenn þeirra, lögráðamenn eða
 málsvara, til skiptafundar um frumvarp til úthlutunar með minnst tveggja vikna
 fyrirvara og skal eintak þess fylgja boðuninni. Það skal tekið fram í boðun að
 verði fundurinn ekki sóttur af hálfu erfingja eða hafi hann ekki uppi mótmæli
        þar gegn frumvarpinu þá verði litið svo á að hann samþykki það.
Á skiptafundi, sem er haldinn skv. 1. mgr., skal skiptastjóri leggja frumvarpið
 fram og veita þær upplýsingar sem erfingjar æskja um það. Erfingjum er rétt að
krefjast aðgangs að gögnum um reikningshald búsins sem skiptastjóri hefur undir
                                    höndum.
  Hafi erfingjar ekki uppi mótmæli á fundinum skal frumvarpið talið endanlega
 samþykkt af þeirra hendi, hvort sem þeir sækja fundinn eða ekki. Skiptastjóri
skal þá rita á frumvarpið að það hafi verið samþykkt sem úthlutunargerð úr búinu
                        og að skiptum sé þar með lokið.
79. gr. Komi fram mótmæli gegn frumvarpi á skiptafundi skv. 78. gr. og þau varða
   önnur atriði þess en þau sem hlutaðeigandi hefur þegar glatað rétti til að
   mótmæla skv. 2. mgr. 71. gr. skal skiptastjóri krefja þann svara sem hefur
   mótmælin uppi um hverjar breytingar hann telji eiga að gera á frumvarpinu.
 Komi eingöngu fram mótmæli sem skiptastjóri telur efni til að fallast á getur
   hann breytt frumvarpinu þeim til samræmis og lokið skiptum, ef aðeins eru
 leiðréttar augljósar eða óverulegar skekkjur eða fundurinn er sóttur af hálfu
    allra erfingja og þeir gera engar athugasemdir. Verði það ekki gert skal
    skiptastjóri boða til nýs fundar skv. 78. gr. um frumvarpið svo breytt.
Verði mótmælum ekki sinnt með þeim hætti, sem segir í 2. mgr., skal skiptastjóri
  kveðja þá til fundar sem mótmælin varða, séu þeir ekki á skiptafundinum, og
   leitast við að jafna ágreininginn. Takist það ekki skal skiptastjóri beina
málefninu til héraðsdóms eftir 122. gr. Meðan slíkur ágreiningur er ekki leiddur
 til lykta verður skiptum ekki lokið nema allir hlutaðeigendur samþykki. Þegar
 ágreiningur hefur verið leiddur til lykta skal skiptastjóri gera nýtt frumvarp
til úthlutunar og boða til fundar um það, sbr. 77.79. gr., nema forsendur fyrra
              frumvarps standi óhaggaðar og telst það þá samþykkt.
  80. gr. Þegar frumvarp hefur verið samþykkt skal skiptastjóri standa skil á
 erfðafjárskatti og greiða erfingjum, umboðsmönnum þeirra eða lögráðamönnum arf
og láta þeim í té skilríki fyrir eignarheimildum að því leyti sem það hefur ekki
                               þegar verið gert.
 Skiptastjóri skal tilkynna héraðsdómara skriflega að skiptum sé lokið. Einnig
    skal hann tilkynna það sýslumanni sem skiptin áttu undir og láta eintak
                            úthlutunargerðar fylgja.
Hafi erfingjar lýst yfir ábyrgð á skuldbindingum búsins og innköllun hefur ekki
  verið gefin út við opinber skipti bera þeir ábyrgð einn fyrir alla og allir
 fyrir einn á þeim skuldbindingum þess látna sem kunna síðar að koma fram þótt
ekki hafi verið kunnugt um þær áður en skiptum lauk. Hafi innköllun verið gefin
 út bera þeir aðeins ábyrgð á þeim skuldbindingum sem var lýst eða halda gildi
           þrátt fyrir vanlýsingu en voru ekki greiddar við skiptin.
 81. gr. Hafi erfingi ekki gefið sig fram við skiptin og ókunnugt er hvar verði
  náð til hans skal skiptastjóri leggja erfðafé hans á reikning við banka eða
 sparisjóð, sem beri svo háa vexti sem kostur er. Hann skal afhenda sýslumanni,
    sem skiptin áttu undir, skilríki fyrir slíkum reikningi til varðveislu.
  Hafi sýslumanni verið afhent skilríki fyrir arfi skv. 1. mgr., en innköllun
  hefur ekki verið gefin út til erfingja við skiptin, skal hann svo fljótt sem
verða má fá birta tvívegis í Lögbirtingablaði áskorun til erfingjans um að vitja
          arfsins að því viðlögðu að fénu verði ráðstafað skv. 3. mgr.
 Gefi erfingi sig ekki fram við sýslumann til að vitja arfs, sem er varðveittur
 skv. 1. mgr., eða einhver sá sem getur sannað rétt sinn til fjárins innan tíu
   ára frá því innköllun til erfingja var birt eða áskorun skv. 2. mgr., geta
erfingjar þess, sem féð var varðveitt fyrir, krafist að fá það afhent eins og sá
 hefði ekki lifað þegar arfurinn féll. Komi slík krafa ekki fram innan eins árs
         frá lokum þess frests skal sýslumaður greiða féð í ríkissjóð.
 Hafi erfingja verið skipaður málsvari skv. 2. mgr. 13. gr. og erfinginn getur
ekki tekið við arfi sínum við lok skipta skal skiptastjóri fara svo að sem segir
  í 1. mgr. Sýslumaður varðveitir þá arfinn þar til erfinginn verður fær um að
     taka við honum eða annar sannar rétt sinn til að taka við honum í stað
                                  erfingjans.
 82. gr. Hafi skiptastjóri lokið skiptum en tekið frá fé til að mæta skilyrtri
 kröfu, umdeildri eða ógjaldfallinni, skal það lagt á sérgreindan reikning við
     banka eða sparisjóð sem beri svo háa vexti sem kostur er. Skiptastjóri
                  varðveitir skilríki fyrir slíkum reikningi.
 Þegar komið er í ljós um skilyrði fyrir kröfu, ágreiningur um hana hefur verið
   leiddur endanlega til lykta eða sá tími er kominn að hana megi efna, skal
skiptastjóri taka skiptin upp á ný, ótilkvaddur eða samkvæmt kröfu erfingja eða
 þess sem á rétt til greiðslu. Skiptastjóri skal þá greiða kröfuna hafi málalok
 orðið á þann veg, en standi eitthvað eftir af því sem tekið var frá skal hann
  tafarlaust gera frumvarp til viðbótarúthlutunar til erfingja og fara að öðru
 leyti svo að sem segir í 78.81. gr. Nemi sú fjárhæð svo litlu sem kæmi í hlut
    hvers erfingja að hún standi ekki undir kostnaði af viðbótarúthlutun má
                    skiptastjóri þó greiða hana í ríkissjóð.
  83. gr. Hafi skiptum verið lokið án tillits til eignar sem búið gat þá ekki
 ráðið yfir, sbr. 2. mgr. 76. gr., skal skiptastjóri ótilkvaddur og tafarlaust
 taka skiptin upp á ný ef eignin stendur búinu til ráðstöfunar. Standi andvirði
  eignarinnar undir kostnaði af því skal skiptastjóri boða til skiptafundar um
  ráðstöfun hennar ef nauðsyn ber til, en að ráðstöfun lokinni skal hann gera
 frumvarp til viðbótarúthlutunar til erfingja og fara annars svo að sem segir í
78.81. gr. Að öðrum kosti ráðstafar hann eigninni og greiðir andvirði hennar í
                                   ríkissjóð.
    Komi fram eign eftir skiptalok, sem hefði átt að falla til búsins, skal
  skiptastjóri taka skiptin upp á ný, ótilkvaddur eða eftir kröfu erfingja. Að
                 öðru leyti skal farið eftir fyrirmælum 1. mgr.
 84. gr. Opinber skipti verða ekki endurupptekin að öðru leyti en heimilað er í
                                 82. og 83. gr.
  Gefi einhver sig fram innan tíu ára frá lokum opinberra skipta sem hefði átt
 rétt til arfs eða gjafar úr búinu en gengið var framhjá við skiptin getur hann
  krafið hvern þann fyrir sig sem naut arfs í hans stað um endurgreiðslu fyrir
  sitt leyti. Sá sem naut arfsins verður ekki krafinn um arð eða vexti af fénu
              nema hann hafi tekið við arfinum gegn betri vitund.

                        3. þáttur. Einkaskipti dánarbúa.
            XI. kafli. Staða erfingja og kröfuhafa við einkaskipti.
85. gr. Frá því erfingjar hafa fengið leyfi til einkaskipta á dánarbúi skv. 31.
 eða 74. gr. og þar til skiptum lýkur eða leyfi þeirra fellur niður fara þeir í
  sameiningu með forræði búsins og eru einir bærir um að ráðstafa hagsmunum og
     svara fyrir skyldur þess, þar á meðal við samningsgerð, fyrir dómi eða
                                 stjórnvöldum.
Erfingjum er heimilt að fela tilteknum manni, einum eða fleiri, að koma fram af
hálfu búsins gagnvart öðrum í vissum lögskiptum eða í öllu tilliti eftir því sem
                    þeir ákveða nánar, sbr. 2. mgr. 29. gr.
   86. gr. Við ráðstöfun á málefnum búsins verða erfingjar að vera einhuga um
   ákvörðun nema þeir semji um annað. Samningur milli erfingja um að ákvörðun
 ráðist af atkvæði meiri hluta þeirra girðir ekki fyrir að hver þeirra geti um
           sig krafist opinberra skipta á búinu skv. 1. mgr. 38. gr.
87. gr. Erfingjum er heimilt að gefa út og fá birta innköllun í Lögbirtingablaði
   og skora þar á þá sem telja sig eiga kröfur á hendur búinu eða til muna í
 vörslum þess að lýsa þeim fyrir tilgreindum manni innan ákveðins frests. Slík
         innköllun hefur ekki þau áhrif sem er mælt fyrir um í 58. gr.
Hvort sem erfingjar gefa út innköllun eða ekki getur hver sá sem telur sig eiga
 rétt á hendur búinu lýst kröfu sinni fyrir erfingjunum eða þeim manni sem þeir
 hafa tilnefnt til að svara fyrir hagsmuni búsins. Slík kröfulýsing hefur ekki
  þau áhrif sem mælt er fyrir um í 4. mgr. 57. gr., nema mál sé rekið um hana
                             eftir 2. mgr. 90. gr.
 Mál verður ekki höfðað á hendur dánarbúi þótt erfingjar hafi fengið leyfi til
einkaskipta nema að því leyti sem mælt er fyrir um heimild til þess í 1. mgr. 4.
     gr., 3. mgr. 88. gr. og 2. mgr. 90. gr. Þó má hafa uppi gagnkröfu til
skuldajafnaðar eða sjálfstæðs dóms á hendur dánarbúi ef það hefur höfðað mál um
                                 sína hagsmuni.
 88. gr. Fjárnám verður ekki gert í eign dánarbús þótt erfingjar hafi leyfi til
 einkaskipta, hvorki til fullnustu kröfu á hendur þeim látna né erfingja, einum
 eða fleiri, nema eignin standi að fyrra bragði til tryggingar fyrir kröfunni.
                 Það sama á við um kyrrsetningu og löggeymslu.
Hafi erfingjar leyfi til einkaskipta getur sá sem hefur aflað sér dóms á hendur
þeim látna um skyldu hans til athafnar fylgt kröfu sinni samkvæmt dóminum eftir
 með aðför á hendur dánarbúinu að því leyti sem kröfunni verður fullnægt eftir
aðalefni sínu án fjárnáms. Þá má einnig beina kröfu að dánarbúi um útburðar- eða
innsetningargerð án undangengins dóms og sáttar. Kröfu um málskostnað, sem kann
  að vera lagður á búið vegna ágreinings um aðför eftir þessari málsgrein, má
 fullnægja með fjárnámi á hendur erfingja, svo og kröfu um kostnað af gerðinni
                 sem hefur verið ákveðinn við framkvæmd hennar.
 Sá sem telur athöfn erfingja í nafni búsins brjóta gegn lögvörðum rétti sínum
  getur krafist að lögbann verði lagt við henni eftir almennum reglum, ef þeir
hafa leyfi til einkaskipta. Mál til staðfestingar á lögbanni verður þá höfðað á
 hendur dánarbúinu og má sækja það í þeirri þinghá þar sem skiptin fara fram. Í
    slíku máli má dæma búið til greiðslu skaðabóta vegna brots á lögbanni og
   málskostnaðar, en slíku dómsákvæði má fullnægja með fjárnámi hjá erfingja.
  Krefjast má nauðungarsölu á eign dánarbús eftir almennum reglum ef erfingjar
  hafa leyfi til einkaskipta og þeirri kröfu verður komið fram án aðgerða sem
        ákvæði 3. mgr. 87. gr. eða 1. mgr. þessarar greinar girða fyrir.
89. gr. Ákvæði 87. og 88. gr. breyta í engu rétti þess sem telur sig eiga kröfu
 á hendur dánarbúi til að sækja hana á hendur erfingja í skjóli ábyrgðar hans á
                             skuldbindingum búsins.
   90. gr. Ef ágreiningur rís milli erfingja við einkaskipti, hvort sem er um
    réttindi þeirra til arfs, réttindi eða skyldur búsins eða ráðstafanir á
  hagsmunum þess, getur einn þeirra eða fleiri leitað úrlausnar héraðsdóms um
ágreiningsefnið eftir 123. gr. meðan skiptum er enn ólokið. Dómsmál verður ekki
        höfðað með öðrum hætti til að fá leyst úr slíku ágreiningsefni.
Ef ágreiningur verður um kröfu sem er beint að dánarbúi skv. 2. mgr. 87. gr. og
   erfingjar og sá sem hefur hana uppi eru allir á einu máli um það geta þeir
  leitað úrlausnar héraðsdóms um ágreiningsefnið eftir ákvæðum 123. gr. meðan
                             skiptum er enn ólokið.
  Einkaskiptum verður ekki lokið meðan máli skv. 1. eða 2. mgr. er ólokið nema
 allir hlutaðeigendur séu á það sáttir, en málinu má þá halda áfram í óbreyttu
                          horfi þótt skiptum sé lokið.

                XII. kafli. Niðurfelling leyfis til einkaskipta.
 91. gr. Sýslumaður skal fella niður leyfi til einkaskipta og taka við forræði
  búsins á ný ef erfingjar ljúka ekki skiptum innan þess frests sem hann hefur
     veitt þeim, þeir hlíta ekki öðrum skilyrðum sem hann hefur sett fyrir
einkaskiptum eða hann synjar um staðfestingu einkaskiptagerðar skv. 2. mgr. 94.
gr. Erfingjum skal þó að jafnaði gefinn kostur á að tala máli sínu áður en leyfi
 verður fellt niður og er sýslumanni heimilt að veita þeim tiltekinn frest til
                  úrbóta ef hann telur það geta borið árangur.
Leyfi til einkaskipta verður ekki að öðrum kosti fellt niður nema eftir ákvæðum
                                    45. gr.
92. gr. Ráðstafanir erfingja á hagsmunum búsins gagnvart þriðja manni, sem þeir
  hafa gert í skjóli leyfis til einkaskipta, raskast ekki af því einu að leyfi
 þeirra sé síðar fellt niður. Ákvarðanir, sem erfingjar hafa tekið um réttindi
      sín á milli, binda þá eftir reglum um gildi loforða, sbr. þó 2. mgr.
Hafi erfingjar fengið eignir búsins útlagðar við einkaskipti og leyfi þeirra er
síðan fellt niður ber hverjum þeirra að skila því aftur sem hann hefur tekið við
   ef búið krefst þess. Geti erfingi ekki skilað eign má búið krefja hann um
 fjárhæð sem nemur andvirði hennar þegar útlagning átti sér stað ásamt vöxtum.

                         XIII. kafli. Lok einkaskipta.
93. gr. Þegar erfingjar telja málefnum búsins nægilega ráðið til lykta og innan
 þess frests sem þeim hefur verið ákveðinn til að ljúka einkaskiptum skulu þeir
  leggja einkaskiptagerð fyrir sýslumann. Í henni skal eftirfarandi m.a. koma
                                     fram:
      1. Nafn þess látna, kennitala, dánardagur og heimilisfang á dánardægri.
    2. Hverjir séu erfingjar þess látna, kennitölur þeirra og heimilisföng, og
   eftir atvikum hverjir hafi komið fram af þeirra hálfu sem lögráðamenn eða
                                   málsvarar.
    3. Hverjar eignir búsins hafi verið í byrjun og hvað hafi fengist í arð eða
vexti af þeim, en tiltekið skal verðgildi einstakra muna eða safns samkynja muna
          sem erfingjar leggja til grundvallar um skiptin sín á milli.
    4. Hverjar kröfur hafi komið fram á hendur búinu, hverjar þeirra hafi verið
        greiddar og hvernig fari um þær sem hafa ekki enn verið efndar.
   5. Hvernig hver erfingi hafi fengið eða muni fá arf sinn greiddan eða lagðan
                                    sér út.
 Einkaskiptagerð skal vera skrifleg og undirrituð af erfingjum eða umboðsmönnum
 þeirra, lögráðamönnum eða málsvörum. Þau gögn skulu fylgja henni sem erfingjar
                           telja horfa til skýringa.
 Við afhendingu einkaskiptagerðar skulu erfingjar leggja þær yfirlýsingar fyrir
 sýslumann til staðfestingar sem þeir þurfa á að halda til að þinglýsa eða skrá
   eignarréttindi sín að munum eða réttindum sem þeir taka að arfi. Þá skulu
erfingjar enn fremur afhenda sýslumanni þær skýrslur og skjöl sem þeim er skylt
                  til ákvörðunar og greiðslu erfðafjárskatts.
 Nú eru eignir búsins óverulegar eða einkaskiptin eru einföld í sniðum af öðrum
ástæðum, og er þá sýslumanni heimilt að ósk erfingja að láta hjá líða að krefja
       þá um einkaskiptagerð ef honum þykja nægar upplýsingar koma fram í
 erfðafjárskýrslu um þann látna, erfingja hans, eignir búsins og skuldbindingar
   þess. Ef einkaskiptagerð er ekki lögð fyrir sýslumann skal litið svo á að
erfingjar hafi fengið allar eignir búsins lagðar út eftir arfshlutföllum, eftir
               atvikum með tilliti til búshluta maka þess látna.
       94. gr. Sýslumaður skal, svo fljótt sem verða má, taka afstöðu til
einkaskiptagerðar og þeirra skjala sem erfingjar leggja fyrir hann eftir 3. mgr.
93. gr. Honum er heimilt að krefja erfingja um nánari skýringar á sérhverju því
             sem hann telur þörf og frekari gögn um einstök atriði.
Telji sýslumaður skorta á að einkaskiptagerð fullnægi ákvæðum 1. og 2. mgr. 93.
  gr. eða að eignir eða skuldbindingar búsins kunni að vera svo vantaldar eða
ranglega metnar að hætta sé á að erfðafjárskattur verði ekki réttilega ákveðinn
eða að brotið verði gegn réttindum erfingja sem lögráðamaður eða málsvari kemur
 fram fyrir skal hann að öðru jöfnu gefa erfingjum kost á að bæta úr því sem er
 áfátt, þá þegar eða innan tiltekins frests. Sinni erfingjar því ekki eða telji
  sýslumaður annmarka svo verulega að ekki megi ætla að erfingjar muni bæta úr
    skal hann synja um staðfestingu einkaskiptagerðar. Eins skal farið að ef
annmarkar eru á þeim gögnum sem erfingjum ber að láta af hendi eftir 3. mgr. 93.
 gr., en sýslumanni er þó heimilt að staðfesta einkaskiptagerð þótt ekki liggi
 fyrir fullnægjandi yfirlýsingar um eignarréttindi erfingja að einstökum munum
                             eða réttindum búsins.
 Ef sýslumaður telur einkaskiptagerð og önnur framkomin skjöl fullnægjandi skal
                        hann árita hana um staðfestingu.
 95. gr. Einkaskiptum er lokið þegar sýslumaður hefur staðfest einkaskiptagerð
                              skv. 3. mgr. 94. gr.
Einkaskipti verða ekki tekin upp á ný nema síðar komi fram eignir sem hefðu átt
að koma til skipta. Erfingjar skulu tilkynna sýslumanni ef slíkt tilefni verður
 til að taka skiptin upp, en leyfi til einkaskipta skal þá gefið út á ný eftir
  fyrri umsókn þeirra, eftir atvikum að fengnum yfirlýsingum þeirra sem koma í
 stað látinna erfingja. Skiptum skal síðan lokið á ný eftir ákvæðum 93. og 94.
   gr., en við endurupptöku verður ekki hreyft við því sem áður var gert við
                                    skiptin.
Ákvæði 2. mgr. 84. gr. gilda um rétt þess sem kann að hafa verið gengið framhjá
                                við einkaskipti.
  96. gr. Hafi sérstakur lögráðamaður verið skipaður skv. 1. mgr. 13. gr. skal
 hann tafarlaust afhenda reglulegum lögráðamanni erfingjans arfinn eða skilríki
  fyrir honum þegar útlagning hefur átt sér stað eða einkaskiptum hefur verið
                                     lokið.
     Hafi erfingja verið skipaður málsvari skv. 2. eða 3. mgr. 13. gr. skal
  málsvarinn standa skil á arfinum eftir 1. eða 4. mgr. 81. gr. Hafi málsvari
  verið skipaður eftir 3. mgr. 13. gr. skal sýslumaður fara svo að sem mælt er
                        fyrir um í 2. og 3. mgr. 81. gr.
 97. gr. Eftir að einkaskiptum er lokið bera erfingjar einn fyrir alla og allir
  fyrir einn ábyrgð á skuldbindingum búsins án tillits til þess hvort þeim var
                   kunnugt um þær áður en skiptum var lokið.

                 4. þáttur. Opinber skipti á öðru en dánarbúum.
           XIV. kafli. Opinber skipti til fjárslita milli hjóna o.fl.
 98. gr. Hafi annað hjóna eða þau bæði sótt um leyfi til skilnaðar að borði og
  sæng eða lögskilnaðar án undangengins skilnaðar að borði og sæng, en sammæli
hafa ekki tekist um skipti milli þeirra fyrir yfirvaldi, getur annað þeirra eða
 þau bæði krafist að opinber skipti fari fram til fjárslita milli þeirra, enda
 séu ekki leiddar að því líkur að umsókn um leyfi til skilnaðar kunni að verða
                                    hafnað.
  Hafi dómsmál verið höfðað til skilnaðar hjóna að borði og sæng, lögskilnaðar
 þeirra eða ógildingar hjúskaparins, getur annað þeirra eða þau bæði krafist að
              opinber skipti fari fram til fjárslita milli þeirra.
 99. gr. Annað hjóna getur krafist opinberra skipta til fjárslita milli sín og
               maka síns þótt hjúskapnum hafi ekki verið slitið:
     1. ef maki þess rýrir hjúskapareign sína með vangæslu á fjármálum sínum,
  misbeitingu á ráðum yfir hjúskapareign eða annarri óhæfilegri framkomu, eða
                 gefur sérstakt tilefni til óttast að svo fari,
                 2. ef bú maka þess er tekið til gjaldþrotaskipta.
 Hjón geta að auki krafist opinberra skipta til fjárslita milli sín ef þau eru
                                sammála um það.
 100. gr. [Við slit á óvígðri sambúð getur annar sambúðarmaka eða báðir krafist
 opinberra skipta til fjárslita milli þeirra. Með óvígðri sambúð í lögum þessum
er átt við sambúð tveggja einstaklinga, sem skráð er í þjóðskrá eða sem ráða má
  af öðrum ótvíræðum gögnum, enda eigi sambúðarfólk barn saman eða von á barni
       saman eða hafi búið saman samfleytt í að minnsta kosti tvö ár.]^1)
                              ^1)L. 65/2010, 12. gr.
  101. gr. Krafa um opinber skipti skal vera skrifleg og skal henni beint til
     héraðsdómstólsins í því umdæmi þar sem aðilarnir eiga eða áttu síðast
               sameiginlegt lögheimili, nema þeir semji um annað.
             Í kröfu um opinber skipti skal eftirfarandi koma fram:
   1. Nöfn aðilanna, kennitölur þeirra beggja og heimilisföng, ásamt upplýsingum
        um umboðsmenn sem þau kunna að hafa tilnefnt vegna málefnisins.
     2. Hvor aðilanna hafi uppi kröfu um opinber skipti og á hverju hann byggi
                              rétt sinn til þess.
   3. Hverjar séu helstu eignir og skuldir aðilanna, en greint skal sérstaklega
            milli hjúskapareigna og séreigna ef um hjón er að ræða.
  Gögn skulu fylgja kröfunni til stuðnings því að skilyrði séu fyrir opinberum
   skiptum skv. 98., 99. eða 100. gr., svo og önnur gögn sem má ætla að hafi
                          þýðingu við mat á kröfunni.
Krafa um opinber skipti verður því aðeins tekin til greina að telja megi sýnt af
því sem fram er komið að eignir muni nægja fyrir skiptakostnaði eða sá sem hefur
    kröfuna uppi setji tryggingu fyrir honum. Sá sem krefst opinberra skipta
ábyrgist greiðslu skiptakostnaðar þótt hann hafi ekki verið krafinn um tryggingu
                                   í byrjun.
  Farið skal eftir ákvæðum 43. gr. og 1.5. mgr. 44. gr. við meðferð kröfu og
         úrskurð héraðsdómara um opinber skipti samkvæmt þessum kafla.
  102. gr. Skiptin teljast byrjuð þegar héraðsdómari kveður upp úrskurð um að
 opinber skipti fari fram eða krafa um þau er fyrst tekin til greina fyrir æðra
   dómi. Skipar héraðsdómari þá skiptastjóra til að fara með þau með bókun í
 þingbók. Ákvæði V. kafla taka til skiptastjóra við opinber skipti eftir þessum
                                     kafla.
 103. gr. Ef aðili að opinberu skiptunum er ólögráða kemur lögráðamaður fram af
             hans hálfu við þau, þar á meðal varðandi kröfu um þau.
Hafi krafa um opinber skipti verið tekin til greina og svo er ástatt um aðila að
 þeim sem segir í 2. eða 3. mgr. 13. gr. skal skiptastjóri fara þess á leit við
 sýslumann að hann skipi aðilanum málsvara til að koma fram fyrir hans hönd við
   skiptin, nema skiptastjóri telji að það megi ljúka þeim án þess að atbeina
aðilans verði þörf. Ákvæði 4. mgr. 13. gr., 14. gr., 15. gr. og 2. mgr. 96. gr.
                            gilda um slíka málsvara.
104. gr. Ef ekki verða sammæli um annað koma aðeins til skipta þær eignir og þau
  réttindi aðilanna sem verða ekki taldar séreignir annars þeirra og tilheyrðu
 þeim þegar yfirvald tók fyrst fyrir umsókn um leyfi til skilnaðar, dómsmál var
  höfðað til skilnaðar eða ógildingar hjúskapar, héraðsdómari tók fyrst fyrir
 kröfu um opinber skipti til fjárslita milli hjóna án skilnaðar eða ógildingar
 hjúskapar, eða óvígðri sambúð var slitið. Að auki skulu koma til skipta arður,
     vextir og annars konar tekjur sem hafa fengist síðan af þeim eignum og
réttindum. Með sama hætti skal aðeins tekið tillit til skulda aðilanna sem höfðu
                stofnast en voru ekki greiddar á því tímamarki.
Þrátt fyrir ákvæði 1. mgr. er hvoru hjóna um sig heimilt að krefjast að fá muni
til eignar utan skipta, sem því eru nauðsynlegir til að halda áfram atvinnu eða
menntun sinni eða hefur eingöngu eða aðallega verið aflað til afnota þess, hvort
  sem munirnir eru hjúskapareignir þess sjálfs eða hins hjónanna, ef verðgildi
 munanna er ekki slíkt að þetta verði talið ósanngjarnt gagnvart hinu hjónanna,
og það hjónanna sem fær muni með þessum hætti tekur að sér þær skuldir sem hvíla
á mununum eða hafa orðið til vegna öflunar þeirra. Með sömu skilyrðum getur það
hjónanna sem fer með forsjá sameiginlegs ófjárráða barns þeirra krafist af hálfu
 barnsins að það fái til eignar utan skipta muni sem það hefur haft afnot af úr
 hjúskapareign hvors hjónanna um sig. Við fjárslitin skal ekki tekið tillit til
                eigna og skulda sem er farið með á þennan hátt.
 Sambýlisfólk og sameiginleg ófjárráða börn þeirra njóta sama réttar og mælt er
 fyrir um í 2. mgr. þegar opinber skipti fara fram við slit óvígðrar sambúðar.
  105. gr. Skiptastjóri skal, svo fljótt sem verða má eftir skipun hans, boða
aðilana, umboðsmenn þeirra, lögráðamenn eða málsvara, til skiptafundar og leita
  þar vitneskju um hverjar eignir geti komið til skipta skv. 104. gr., hvorum
aðilanum þær tilheyri, hvert verðmæti þeirra sé, hvar þær sé að finna, hver fari
       með umráð þeirra og hvort séreignir séu fyrir hendi og þá hverjar.
    Skiptastjóri heldur svo oft skiptafundi sem hann telur þörf til að afla
 upplýsinga um þau atriði sem er getið í 1. mgr. Að öðru leyti leitar hann ekki
 vitneskju um þau sjálfur, nema annar aðilinn eða báðir krefjist þess og honum
                      verði talið kleift að verða við því.
 Verði ekki sammæli um verðmat eigna og liggi ekki þá þegar fyrir að þeim verði
komið í verð við skiptin getur hvor aðilinn sem er krafist að skiptastjóri æski
  mats á þeim eftir 17.23. gr. og njóta þá báðir aðilarnir þeirrar stöðu sem
  erfingjum er veitt í þeim ákvæðum. Skiptastjóra skal gefinn kostur á að vera
                         viðstaddur þegar mat fer fram.
 Hafi eignum eða réttindum, sem ættu að koma til skipta, verið ráðstafað eftir
 þann tíma, sem getur í 1. mgr. 104. gr., en áður en opinber skipti byrjuðu og
sammæli verða ekki annaðhvort um að taka ekki tillit til þeirra eða um verðgildi
      þeirra, skal það ákveðið með mati með sama hætti og segir í 3. mgr.
  106. gr. Á skiptafundum sem eru haldnir skv. 105. gr. skal skiptastjóri enn
fremur afla upplýsinga um þær skuldir aðilanna sem koma til álita eftir 1. mgr.
104. gr. Að öðru leyti leitar hann ekki sjálfur vitneskju um skuldir, nema annar
 aðilinn eða þeir báðir krefjist þess og honum verði talið kleift að verða við
                                      því.
 Telji annað hjóna sig eiga endurgjaldskröfu á hendur hinu eða að hinu beri að
 greiða skuld af séreign sinni skal það koma fram á skiptafundi þegar leitað er
                      vitneskju um skuldir að öðru leyti.
Ef annar aðilinn eða báðir óska eftir því á fyrsta skiptafundi skal skiptastjóri
  gefa út og fá birta í Lögbirtingablaði innköllun þar sem skorað er á þá sem
telja til skulda á hendur aðilunum að lýsa kröfum sínum fyrir skiptastjóra innan
 tveggja mánaða frá því innköllunin birtist fyrra sinni. Skiptastjóri má verða
  við ósk um þetta, þótt hún komi síðar fram, ef skiptin eru enn skammt á veg
komin og hann telur innköllun munu þjóna tilgangi og ekki leiða til óþarfa tafa.
 Innköllun skv. 3. mgr. hefur ekki þau áhrif sem er mælt fyrir um í 4. mgr. 57.
   gr. og 58. gr. og veitir hún kröfuhöfum hvorki rétt til afskipta né til að
krefjast efnda við skiptin. Við skiptin skal tekið tillit til krafna sem berast
            eftir lok kröfulýsingarfrests en áður en skiptum lýkur.
 Hvort sem innköllun er gefin út eða ekki skal skiptastjóri gefa báðum aðilunum
       kost á að tjá sig á skiptafundi um þær skuldir sem upplýst er um.
107. gr. Aðilarnir eiga hvor um sig rétt á að hafa vörslur þeirra eigna sem koma
  til skipta skv. 104. gr. og þeir höfðu í vörslum sínum þegar opinber skipti
 byrjuðu, þar til skiptastjóri kveður á um annað skv. 2. mgr. Það sama á við um
   afnot eigna að því leyti sem afnotin rýra ekki verðgildi þeirra óeðlilega.
 Skiptastjóri getur ákveðið að annar aðilinn verði sviptur vörslum eignar eftir
      kröfu gagnaðilans og að hann taki við vörslunum sjálfur eða fái þær
                                 gagnaðilanum:
   1. ef meðferð vörsluhafans á eigninni gefur sérstakt tilefni til að óttast að
         hún geti farið forgörðum, spillst eða rýrnað verulega í verði,
     2. ef teljandi munur er á verðgildi eða afnotagildi þeirra eigna sem hvor
  aðilinn hefur í vörslum sínum, unnt þykir að jafna aðstöðu þeirra með því að
   vörsluskipti verði á einhverjum þessara eigna og ástæða er til að ætla að
  aðilarnir muni ekki fá þær eignir lagðar sér út við skiptin sem hvor þeirra
                        hefur í vörslum sínum í byrjun,
      3. ef gagnaðili vörsluhafans eða barn þeirra á rétt til eignarinnar án
                     tillits til skiptanna, sbr. 104. gr.,
    4. ef ákveðið hefur verið að ráðstafa eigninni við skiptin og vörsluhafinn
               þykir torvelda að þeirri ákvörðun verði framfylgt,
       5. ef eigninni hefur þegar verið ráðstafað eða hún hefur verið útlögð
            gagnaðila vörsluhafans og hann lætur hana ekki af hendi.
   Ef um skipti er að ræða milli hjóna verður annað þeirra ekki svipt vörslum
  séreignar sinnar nema því hafi verið mótmælt við skiptin að um séreign sé að
 ræða, ágreiningur um það hafi ekki verið leiddur til lykta og svo standi á sem
                           segir í 1. tölul. 2. mgr.
   Neiti vörsluhafi að hlíta boði skiptastjóra um að láta eign af hendi getur
 skiptastjóri krafist úrskurðar héraðsdóms um skyldu hans til þess. Farið skal
 með slíkt málefni eftir 1. mgr. 124. gr. Taki héraðsdómari kröfu skiptastjóra
  til greina má kveða svo á í úrskurðinum að honum megi fullnægja með aðför án
 aðfararfrests. Kæra úrskurðarins frestar ekki heimild til aðfarar eftir honum.
    108. gr. Meðan opinber skipti standa yfir er skiptastjóri einn bær um að
 ráðstafa þeim eignum sem koma til skipta skv. 104. gr. og til að taka við þeim
 eða greiðslu andvirðis þeirra úr hendi þriðja manns, nema þær hafi þegar verið
                         lagðar aðilum út skv. 110. gr.
 109. gr. Við skiptin skal greina milli þeirra eigna sem tilheyra hvorum aðila
fyrir sig og þeirra sem tilheyra þeim í sameiningu. Eins skal farið með skuldir
         hvors um sig og þær skuldir sem beinast að þeim báðum í senn.
  Þegar ákvarðað er hvað hvor aðili eigi að fá í sinn hlut og ef sammæli verða
  ekki um aðra skipan skal lagt saman varðandi hvorn þeirra fyrir sig verðmæti
eigna, sem tilheyra honum einum, og verðmæti hlutdeildar hans í því sem hann á í
sameign með gagnaðilanum. Frá þessari heildareign hvors um sig skal síðan dregin
     fjárhæð skulda, sem beinast að hvorum þeirra, ásamt hlutdeild hvors í
                             sameiginlegum skuldum.
Hvor aðilinn um sig á aðeins rétt á að fá eignir í sinn hlut móti skuldum sínum
 að því marki sem eignir hans sjálfs, þar á meðal hlutdeild í sameign, hrökkva
 fyrir skuldunum. Að því leyti sem eignir aðilans nægja ekki fyrir skuldum hans
verður ekki tekið tillit til skuldanna sem umfram eru, nema aðilar ákveði annað.
 Ef annar aðilinn á eignir umfram skuldir skal hrein eign hans koma til skipta
 milli þeirra beggja eftir því sem leitt verður af reglum um fjármál hjóna eða
sambýlisfólks. Eigi báðir aðilarnir eignir umfram skuldir skal hrein eign þeirra
  lögð saman og ákveðið eftir sömu reglum hvað hvorum þeirra ber að tiltölu af
 henni. Hlutdeild annars aðilans í hreinni eign hins eða í samanlagðri hreinni
      eign þeirra beggja skal þó skerðast að því leyti sem hinn aðilinn á
             endurgjaldskröfu á hendur honum, sbr. 2. mgr. 106. gr.
   Hvor aðilinn um sig á rétt á að fá eignir lagðar sér út eftir 110. gr. og
 greiðslu af andvirði eigna sem er ráðstafað eftir 111. gr. til fullnustu á því
                        sem honum ber skv. 3. og 4. mgr.
110. gr. Eftir því sem ráðið er hverjar eignir komi til skipta, hvorum aðila þær
  tilheyri og hvert verðmæti þeirra verði talið við skiptin, svo og til hverra
  skulda verði tekið tillit og með hvaða hætti, skal skiptastjóri gefa hvorum
   aðila fyrir sig kost á því á skiptafundi að fá eignir lagðar sér út eftir
ákvæðum 2.4. mgr. hafi aðilarnir ekki þegar komið sér saman um annað. Eftir því
  sem skiptastjóri telur skilyrðum þessarar greinar fullnægt til að verða við
  kröfum um það skal hann leggja aðilunum út eignir þegar í stað til frjálsrar
ráðstöfunar þótt enn sé óvíst um eignir og skuldir að öðru leyti, enda þyki sýnt
  að hvorugur aðilinn fái meira í sinn hlut með þessum hætti en hann muni eiga
rétt á að endingu. Skiptastjóri gefur út heimildarskjöl um útlagningu, ef þeirra
   er þörf, og hafa þau sömu áhrif og ef hann hefði umboð aðilanna til útgáfu
                                    þeirra.
Fyrst í stað skal skiptastjóri gefa hvorum aðila um sig kost á að fá lagt út af
þeim eignum sínum sem eru ekki í sameign aðilanna upp í þann hlut sem honum ber
skv. 3. og 4. mgr. 109. gr. Verði ekki sammæli um annað á hvorugur aðilanna rétt
              á að fá eignir hins lagðar sér út með þessum hætti.
Þegar aðila hefur verið útlagt það sem kostur er skv. 2. mgr., skal skiptastjóri
  því næst gefa honum kost á að fá útlagðar eignir sem eru í sameign aðilanna,
enda sé verðmæti eignanna innan marka þess sem aðilinn á enn rétt á að fá í sinn
  hlut skv. 3. og 4. mgr. 109. gr. Eigi báðir aðilarnir þennan rétt til að fá
eignir útlagðar úr sameign þeirra og þeir krefjast báðir útlagningar á sömu eign
skal sá þeirra ganga fyrir sem má ætla að hafi meiri þörf fyrir eignina, en ella
 skal varpað hlutkesti um í hvors hlut hún komi ef ekki verða sammæli um annað.
Nú hefur útlagning farið fram skv. 2. og 3. mgr. og annar aðilinn eða þeir báðir
    eiga enn rétt á að fá eignir í sinn hlut skv. 3. og 4. mgr. 109. gr., en
 verðmæti einstakra eigna, sem eftir standa, fer fram úr því sem hvor aðili um
  sig á rétt á. Skal skiptastjóri þá gefa þeim sem þetta á við um kost á að fá
slíkar eignir í sinn hlut með því að hann fái það lagt út af verðmæti þeirra sem
    réttur hans stendur ennþá til, en reiði af hendi afgang verðmætisins með
  peningagreiðslu. Ef báðir aðilarnir krefjast að fá sömu eign í sinn hlut með
þessum hætti og sammæli verða ekki um annað skal sá þeirra ganga fyrir í þessum
  efnum sem á eignina, en sé hún í sameign aðilanna skal sá ganga fyrir sem má
        ætla að hafi meiri þörf fyrir hana, en ella skal hlutkesti ráða.
   Ef sammæli verða ekki um annað getur hvorugur aðilinn krafist að fá eignir
 lagðar sér út skv. 2.4. mgr. móti skuld sem hvílir á þeim báðum í senn, nema
hann taki skuldina einn að sér og gagnaðilinn verði leystur undan skuldinni eða
  hann veiti gagnaðilanum nægilega tryggingu að mati skiptastjóra fyrir því að
  gagnaðilinn eigi ekki á hættu að verða sóttur til greiðslu skuldarinnar. Ef
báðir aðilar krefjast útlagningar gegn því að taka að sér sameiginlega skuld með
þessum skilyrðum skal sá þeirra ganga fyrir sem ber endanlega ábyrgð á greiðslu
   hennar, en sé ábyrgð þeirra jöfn skal varpað hlutkesti um hvor þeirra taki
                                skuldina að sér.
    Eignir verða ekki allar lagðar út aðilunum nema skiptakostnaður sé áður
                                   greiddur.
  111. gr. Að því leyti sem eignir verða ekki lagðar aðilunum út skv. 110. gr.
           skulu teknar ákvarðanir á skiptafundi um ráðstöfun þeirra.
 Aðilarnir eiga einir atkvæðisrétt á skiptafundi, en atkvæði hvors þeirra ræðst
  af því hlutfalli sem hann á tilkall til af hreinni eign þeirra, sbr. 4. mgr.
 109. gr. Ákvæði 70. og 71. gr. gilda að öðru leyti um þessa skiptafundi eftir
                             því sem átt getur við.
Skiptastjóri framfylgir ákvörðunum sem eru teknar á skiptafundum. Hann gefur út
 heimildarskjöl við ráðstöfun eigna aðilanna með sömu áhrifum og ef hann hefði
                             umboð þeirra til þess.
  Andvirði eigna, sem er ráðstafað við skiptin, verður ekki varið til greiðslu
skulda nema sá aðili sem skuld hvílir á æski þess sjálfur. Ef skuld hvílir þó á
báðum aðilum í senn og annar þeirra tekur hana ekki að sér með þeim hætti sem í
 5. mgr. 110. gr. segir getur hvor þeirra um sig krafist að hún verði greidd að
             fullu af andvirði eigna eftir því sem það hrekkur til.
112. gr. Ef ágreiningur rís milli aðila við opinber skipti samkvæmt kafla þessum
 um þau atriði sem 2. mgr. 103. gr. og 104.111. gr. taka til skal skiptastjóri
  leitast við að jafna hann. Takist það ekki beinir skiptastjóri málefninu til
 héraðsdóms eftir ákvæðum 122. gr. Slíkur ágreiningur verður ekki lagður fyrir
                             dómstóla á annan hátt.
 113. gr. Ef báðir aðilarnir eru sammála um það og hvorugur þeirra hefur neytt
réttinda sem eru lögum samkvæmt háð þeirri forsendu að opinber skipti fari fram
  til fjárslita milli þeirra geta þeir hvenær sem er ákveðið að fella skiptin
  niður, enda hafi áfallinn kostnaður af þeim þá verið greiddur. Þótt þetta sé
 gert haggast ekki gildi þeirra ráðstafana sem hafa áður verið gerðar um eignir
                        þeirra og skuldir skv. 111. gr.
 Takist samkomulag milli aðilanna um tilhögun fjárslita eftir að opinber skipti
eru byrjuð skal skiptastjóri gera skriflegan samning milli þeirra og árita hann
um að skiptunum sé lokið samkvæmt honum, enda hafi kostnaður af skiptunum verið
                                   greiddur.
Ef skiptum lýkur ekki með þeim hætti sem segir í 1. eða 2. mgr. og þegar eignir
hafa verið lagðar aðilunum út eða þeim hefur verið ráðstafað skal skiptastjóri,
  svo fljótt sem verða má, gera frumvarp til úthlutunar vegna fjárslitanna. Um
  efni frumvarpsins, meðferð þess og aðgerðir við lok skipta skal farið eftir
  77.79. gr., 1. mgr. 80. gr. og 2. mgr. 96. gr. eftir því sem átt getur við.
 Þegar skiptum hefur verið lokið skv. 2. eða 3. mgr. verða þau ekki tekin upp á
  ný, nema fram komi eign sem hefði átt að koma til skipta og annar eða báðir
 aðilarnir krefjast þess. Við endurupptöku verður ekki hreyft við því sem áður
                var gert, nema báðir aðilar séu sammála um það.
   114. gr. Þegar skipti eru felld niður eða þeim er lokið skv. 113. gr. skal
               skiptastjóri tilkynna það héraðsdómara skriflega.
  Þegar opinberum skiptum til fjárslita milli hjóna hefur verið lokið áður en
      hjúskapnum er endanlega lokið getur aðili að þeim fengið samning eða
úthlutunargerð skv. 2. eða 3. mgr. 113. gr. skrásett eins og um kaupmála væri að
  ræða. Upp frá því skal það sem hvor aðilanna fékk í sinn hlut við skiptin og
 eignast eftir þann tíma sem um ræðir í 1. mgr. 104. gr. teljast séreign hans í
                                  hjúskapnum.
  115. gr. Þótt opinber skipti fari fram samkvæmt kafla þessum breyta þau ekki
    rétti annarra til að höfða mál á hendur aðilum að skiptunum eða krefjast
                         fullnustugerða á hendur þeim.

     XV. kafli. Opinber skipti til slita á félögum þar sem félagsmenn bera
                              ótakmarkaða ábyrgð.
 116. gr. Að því leyti sem heimilt er að lögum að félagsmaður í félagi þar sem
    báðir eða allir félagsmenn bera ótakmarkaða ábyrgð á skuldbindingum þess
    krefjist slita á því getur hann krafist opinberra skipta í því skyni, ef
         félagssamþykkt eða aðrir löggerningar standa því ekki í vegi.
 Slitum verður ekki komið fram með opinberum skiptum eftir lögum þessum á öðrum
                     félögum en þeim sem 1. mgr. tekur til.
117. gr. Ef krafist er opinberra skipta til slita á skrásettu félagi skal beiðni
  um þau beint skriflega til héraðsdómstólsins í því umdæmi þar sem félagið á
varnarþing. Sé félag óskrásett skal beiðninni beint til héraðsdómstólsins í því
 umdæmi þar sem félagið hefur aðalstöðvar. Ráðist umdæmi ekki með þessum hætti
         skal krafist skipta í umdæmi þar sem formaður félagsstjórnar á
 heimilisvarnarþing, en sé formaður enginn, þá í umdæminu þar sem sá sem krefst
                        skiptanna á heimilisvarnarþing.
             Í kröfu um opinber skipti skal eftirfarandi koma fram:
   1. Um hvert félag sé að ræða, kennitala þess og heimilisfang, hvenær það hafi
                    verið stofnað og hver tilgangur þess sé.
    2. Hver hafi uppi kröfu um opinber skipti og á hverju hann byggi rétt sinn
                                   til þess.
    3. Hverjir aðrir félagsmenn séu, kennitölur þeirra og heimilisföng, að því
                          leyti sem kunnugt er um þá.
          4. Hverjar eignir félagsins séu í helstu atriðum og hverjar þær
                     skuldbindingar séu sem kunnugt er um.
 Gögn skulu fylgja kröfunni því til stuðnings að skilyrði séu til að verða við
henni. Eftir því sem við á skulu einnig fylgja samþykktir félagsins, upplýsingar
um það sem hefur verið tilkynnt firmaskrá um félagið og síðustu reikningar þess.
 Krafa um opinber skipti til slita á félagi verður ekki tekin til greina, nema
   sýnt þyki af því sem fram er komið að eignir þess muni nægja til greiðslu
     skiptakostnaðar eða sá sem krefst skiptanna leggi fram tryggingu fyrir
 skiptakostnaði. Hann ábyrgist greiðslu kostnaðarins þótt hann hafi ekki verið
                             krafinn um tryggingu.
 Um meðferð kröfunnar og úrskurð um hana gilda ákvæði 43. gr. og 1.5. mgr. 44.
                                      gr.
 118. gr. Ef krafa um opinber skipti til félagsslita er tekin til greina skulu
skiptin fara að fyrirmælum V., VI., VIII., IX. og X. kafla um skipti á dánarbúi,
þegar erfingjar ábyrgjast skuldbindingar þess, með þeim breytingum sem leiða af
                                   eðli máls.

                    5. þáttur. Málsmeðferð fyrir dómstólum.
  XVI. kafli. Hver ágreiningsatriði verða lögð fyrir héraðsdóm og hvernig það
                                  verður gert.
 119. gr. Hver sá, sem telur aðgerð eða ákvörðun sýslumanns skv. II., XII. eða
  XIII. kafla brjóta gegn réttindum sínum og hefur lögvarða hagsmuni af að fá
 henni hnekkt, getur krafist þess við sýslumann að hann láti af aðgerð sinni og
 grípi eftir atvikum til annarrar aðgerðar eða að hann falli frá ákvörðun sinni
og taki eftir atvikum aðra ákvörðun. Verði sýslumaður ekki við því getur sá sem
      á hlut að máli krafist úrlausnar héraðsdómara um ágreiningsatriðið.
  Krafa um úrlausn héraðsdómara skv. 1. mgr. skal vera skrifleg og skal henni
  beint til þess sýslumanns sem í hlut á. Þegar sýslumanni hefur borist krafan
 skal hann tafarlaust senda hana þeim héraðsdómstól sem hefur lögsögu í umdæmi
 hans, ásamt upplýsingum um eftirfarandi, að því leyti sem þær koma ekki fram í
                                   kröfunni:
               1. Hvert það dánarbú sé sem ágreiningsefnið tengist.
      2. Nafn þess sem krefst úrlausnarinnar, kennitala hans og heimilisfang.
    3. Hver sú aðgerð eða ákvörðun sé sem úrlausnar er krafist um, hvernig hún
  varði þann sem krefst hennar og hverjar kröfur hann hafi gert við sýslumann.
   Þau gögn skulu fylgja kröfunni sem má telja að hafi þýðingu fyrir úrlausn
             ágreiningsins, þar á meðal samrit gagna úr dánarskrá.
 Héraðsdómari fer með ágreiningsmál samkvæmt þessari grein eftir ákvæðum XVII.
        kafla. Sá sem krefst úrlausnar héraðsdómara verður sóknaraðili í
             ágreiningsmálinu fyrir dómi en sýslumaður varnaraðili.
Meðan ágreiningsmálið hefur ekki verið leitt til lykta skal sýslumaður gæta þess
  eftir föngum að aðrar aðgerðir hans varðandi dánarbúið raski ekki frekar en
                nauðsyn krefur þeim hagsmunum sem málið varðar.
 120. gr. Ef ágreiningur verður á dómþingi um það hvort krafa um opinber skipti
      skuli tekin til greina, sbr. 3. mgr. 44. gr., skal héraðsdómari taka
ágreiningsmálið þegar í stað til meðferðar án sérstakra tilkynninga skv. 127. og
 128. gr. með þingfestingu máls eftir ákvæðum XVII. kafla, þar sem ráðið verði
 til lykta hvort opinber skipti fari fram. Sá sem krefst opinberra skipta skal
 vera sóknaraðili í málinu, en sá sem andmælir þeirri kröfu verður varnaraðili.
 Leyst skal úr ágreiningi um kröfu um opinber skipti í einu máli þótt fleiri en
  einn krefjist þeirra eða fleiri en einn hafi uppi andmæli gegn henni og hver
                             þeirra á sínum grunni.
  Ef krafa kemur fram þess efnis sem segir í 1. mgr. 45. gr. skal héraðsdómari
 fara með hana sem hluta máls skv. 1. mgr. og gefa þá aðilum þess kost á að tjá
  sig sérstaklega um þá kröfu án þess að skriflegar greinargerðir verði lagðar
fram um hana, nema aðilar æski þess. Héraðsdómari skal síðan kveða upp sérstakan
úrskurð um þennan þátt málsins svo fljótt sem auðið er. Úrskurðinum verður ekki
                             skotið til æðra dóms.
121. gr. Sá sem krefst úrskurðar héraðsdómara um hvort skiptastjóra verði vikið
úr starfi skv. 3. mgr. 47. gr. skal beina skriflegri kröfu sinni um það til þess
héraðsdómstóls þar sem skiptastjórinn var skipaður til starfans. Í kröfunni skal
                            eftirfarandi koma fram:
    1. Nafn þess sem hefur kröfuna uppi, kennitala hans og heimilisfang, ásamt
       skýringu á því hvernig hann telji sig eiga aðild að slíkri kröfu.
     2. Hver sá skiptastjóri sé sem krafist er að verði vikið úr starfi og til
                    hverra starfa hann hafi verið skipaður.
   3. Röksemdir fyrir kröfunni ásamt skýringu þeirra atvika sem nauðsyn ber til
                                samhengis vegna.
              Þau gögn skulu fylgja kröfunni sem hún er studd við.
Héraðsdómari fer með kröfu skv. 1. mgr. eftir ákvæðum XVII. kafla. Sá sem krefst
    frávikningar skiptastjórans skal vera sóknaraðili máls en skiptastjórinn
                                  varnaraðili.
  122. gr. Ef ágreiningur rís um atriði við opinber skipti sem fyrirmæli laga
þessara kveða sérstaklega á um að skuli beint til héraðsdóms til úrlausnar, svo
og ef skiptastjóri telur þörf úrlausnar héraðsdóms um önnur ágreiningsatriði sem
koma upp við opinber skipti, skal skiptastjóri beina skriflegri kröfu um það til
   þess héraðsdómstóls þar sem hann var skipaður til starfa. Í kröfunni skal
                            eftirfarandi koma fram:
         1. Hver þau opinberu skipti séu þar sem ágreiningur hefur risið.
        2. Nöfn þeirra sem eiga aðild að ágreiningnum, kennitölur þeirra og
                                 heimilisföng.
       3. Um hvað ágreiningur standi og hverjar kröfur hafi komið fram í því
                                   sambandi.
   4. Hvort skiptastjóri telji hlutaðeigandi dánarbú þurfa að eiga aðild að máli
 um ágreininginn eða eftir atvikum hvort hann telji sig þurfa að gæta hagsmuna
          vegna opinberra skipta skv. XIV. kafla við meðferð málsins.
           Þau gögn skulu fylgja kröfunni sem varða ágreiningsefnið.
Héraðsdómari fer með ágreiningsatriði skv. 1. mgr. eftir ákvæðum XVII. kafla. Ef
     ágreiningsefni málsins varðar hvort krafa erfingja eða kröfuhafa verði
viðurkennd við opinber skipti skal sá sem hefur kröfuna uppi að öðru jöfnu verða
sóknaraðili málsins en búið eða sá sem andmælir kröfunni verður varnaraðili. Ef
ágreiningsefni málsins er annað skal héraðsdómari ákveða eftir eðli þess hvernig
                              aðild verði háttað.
  123. gr. Erfingi sem æskir úrlausnar héraðsdómara um ágreining milli sín og
 annarra erfingja við einkaskipti á dánarbúi, sbr. 1. mgr. 90. gr., skal beina
skriflegri kröfu um það til þess héraðsdómstóls sem hefur lögsögu í umdæmi þess
 sýslumanns sem veitti leyfi til einkaskipta. Í kröfunni skal eftirfarandi koma
                                     fram:
     1. Um hvaða dánarbú sé að ræða og hvenær erfingjar hafi fengið leyfi til
                                  einkaskipta.
      2. Nafn þess sem krefst úrlausnarinnar, kennitala hans og heimilisfang.
        3. Hverjir aðrir séu erfingjar, kennitölur þeirra og heimilisföng.
      4. Um hvaða atriði ágreiningur standi ásamt skýringu þeirra atvika sem
                        nauðsyn ber til samhengis vegna.
     5. Hvers sá sem krefst úrlausnarinnar krefjist varðandi ágreiningsefnið.
    Ef sammæli hafa orðið um að leggja ágreiningsefni, sem hefur risið milli
 erfingja og kröfuhafa við einkaskipti, undir úrlausn héraðsdómara skv. 2. mgr.
     90. gr., skulu aðilarnir sameiginlega beina skriflegri kröfu til þess
héraðsdómstóls sem hefur lögsögu í umdæmi þess sýslumanns sem veitti erfingjunum
leyfi til einkaskipta. Í kröfunni skulu þau atriði koma fram sem eru talin í 1.
    mgr., ásamt upplýsingum um nafn, kennitölu og heimilisfang hlutaðeigandi
                                   kröfuhafa.
Þau gögn skulu fylgja kröfu skv. 1. eða 2. mgr. sem varða ágreiningsefnið, þar á
  meðal skilríki fyrir að erfingjunum hafi verið veitt leyfi til einkaskipta.
Þegar héraðsdómara hefur borist krafa skv. 1. eða 2. mgr. skal hann kanna hvort
málefnið geti átt undir úrlausn hans. Telji hann svo ekki vera getur hann neitað
  að fara með málið, en vilji sá sem beindi kröfunni til hans ekki una þeirra
               ákvörðun getur sá krafist úrskurðar um neitunina.
Ef héraðsdómari telur skilyrðum fullnægt til þess skal hann fara með málið eftir
ákvæðum XVII. kafla, en ekki er hann bundinn við þá afstöðu ef síðar er krafist
 frávísunar málsins. Ef um ágreining er að ræða, sem 1. mgr. tekur til, skal sá
  sem beindi kröfunni til héraðsdómara að jafnaði vera sóknaraðili málsins en
    aðrir erfingjar varnaraðilar. Ef mál er komið til að hætti 2. mgr. skal
 hlutaðeigandi kröfuhafi að jafnaði vera sóknaraðili en dánarbúið varnaraðili.
   124. gr. Telji dánarbú, sem er til opinberra skipta, til réttinda á hendur
   erfingja eða maka þess látna og úrlausn um þau hefur þýðingu fyrir skipti
  búsins, ekki verður leyst úr um þau í máli sem ber að eftir 122. gr. og unnt
  væri að höfða einkamál í héraði til að sækja þau eftir almennum reglum getur
 skiptastjóri, ef hann kýs svo, krafist úrlausnar héraðsdómara um kröfur búsins
 eftir ákvæðum XVII. kafla. Skal skiptastjóri þá senda þeim héraðsdómstól, þar
 sem hann var skipaður til starfans, stefnu og önnur sóknargögn sem gerð eru úr
   garði eftir reglum um meðferð einkamála í héraði að öðru leyti en því að í
 stefnu skal þess dómþings ekki getið þar sem málið verður þingfest. Með gögnum
    þessum skal fylgja skrifleg beiðni um þessa málsmeðferð, þar sem m.a. er
                 rökstutt að skilyrðum sé fullnægt fyrir henni.
    Telji aðili að opinberum skiptum eftir XIV. kafla til réttinda á hendur
gagnaðila sínum sem tengjast fjárslitum milli þeirra, án þess þó að leyst verði
  úr um þau í máli sem ber að eftir 122. gr. og unnt væri að höfða einkamál í
  héraði til að sækja þau eftir almennum reglum, getur hann, ef hann svo kýs,
 krafist úrlausnar héraðsdómara um kröfur sínar á hendur gagnaðila sínum eftir
  ákvæðum XVII. kafla. Skal aðilinn þá senda þeim héraðsdómstól sem kvað á um
 opinberu skiptin stefnu og önnur sóknargögn ásamt beiðni, svo sem lýst er í 1.
                                      mgr.
Þegar héraðsdómara berst beiðni ásamt sóknargögnum skv. 1. eða 2. mgr. skal hann
 kanna hvort skilyrðum sé fullnægt til að verða við henni. Telji hann það ekki
  getur hann neitað að fara með málið með skriflegri ákvörðun, en vilji sá sem
 beindi málinu til hans ekki una þeirri ákvörðun getur sá krafist úrskurðar um
neitunina. Ella fer héraðsdómari með málið eftir ákvæðum XVII. kafla, en ekki er
     hann bundinn af þeirri afstöðu ef síðar er krafist frávísunar málsins.
 125. gr. Nú telur dánarbú til réttinda á hendur öðrum en þeim sem 1. mgr. 124.
gr. tekur til, hvort sem búið er til opinberra skipta eða einkaskipta, réttindin
    hafa þýðingu fyrir skiptin og þau mætti sækja í einkamáli í héraði eftir
almennum reglum, og getur þá sá eða þeir sem hafa forræði á málefnum þess leitað
 úrlausnar héraðsdómara um réttindin eftir ákvæðum XVII. kafla, ef sá eða þeir
                    sem kröfur beinast að eru því samþykkir.
  Nú rís ágreiningur milli hjóna um fjárslit milli þeirra vegna skilnaðar eða
 ógildingar hjúskapar án þess að opinber skipti fari þó fram og um ágreining er
  að tefla, sem mætti leysa úr skv. 122. gr. eða 2. mgr. 124. gr., ef opinber
 skipti skv. XIV. kafla væru viðhöfð, og geta þá hjónin, ef þau eru sammála um
 það, leitað úrlausnar héraðsdómara um ágreininginn eftir ákvæðum XVII. kafla.
 Um önnur atriði varðandi mál skv. 1. og 2. mgr. fer samkvæmt ákvæðum 124. gr.
                          eftir því sem átt getur við.
 126. gr. Að því leyti sem annað leiðir ekki af ákvæðum þessa kafla verður ekki
  leyst úr um skyldur þriðja manns í málum sem fara eftir ákvæðum XVII. kafla,
                              nema um sé að ræða:
    1. Skyldu til greiðslu málskostnaðar eða réttarfarssektar vegna máls sem er
                            rekið eftir XVII. kafla.
       2. Skyldu til greiðslu gagnkröfu, hvort sem er til skuldajafnaðar eða
    sjálfstæðrar dómsúrlausnar, ef hlutaðeigandi hefur sjálfur gert kröfu um
 réttindi sín, ágreiningsmál um kröfu hans er rekið eftir ákvæðum XVII. kafla,
    skilyrði væru til að höfða gagnsök um gagnkröfuna eða hafa hana uppi til
     skuldajafnaðar í einkamáli um kröfu hans og hann hefur sótt þing þegar
                        gagnkrafan kom fram fyrir dómi.
      3. Skyldu til greiðslu kostnaðar varðandi muni sem hlutaðeigandi hefur
krafist að fá afhenta ef ágreiningsmál um kröfu hans er rekið eftir XVII. kafla,
  en aðeins verður þá kveðið á um slíka skyldu sem skilyrði fyrir afhendingu.

                   XVII. kafli. Málsmeðferð fyrir héraðsdómi.
 127. gr. Þegar ágreiningsmál hefur borist héraðsdómara til úrlausnar með þeim
 hætti sem segir í XVI. kafla og hann hefur eftir atvikum staðreynt að skilyrði
 séu til að fara með það eftir ákvæðum þessa kafla, ákveður hann stað og stund
  til þinghalds þar sem málið verður þingfest, og sendir öllum aðilum málsins
            tilkynningu um það, þar sem eftirfarandi skal koma fram:
                       1. Hver hafi krafist úrlausnar hans.
   2. Hverjir séu aðilar að málinu til sóknar og varnar ásamt kennitölum þeirra
                               og heimilisföngum.
     3. Hvert ágreiningsefnið sé sem krafist er úrlausnar um og hverjar kröfur
    sóknaraðili málsins hafi gert að því leyti sem þegar er kunnugt um þær.
                      4. Hvar og hvenær málið verði þingfest.
     5. Hverjar afleiðingar það hafi ef aðilar til sóknar og varnar sækja ekki
                                     þing.
Með tilkynningunni skal fylgja samrit þess skjals sem var beint til héraðsdómara
 samkvæmt ákvæðum XVI. kafla í því skyni að leita úrlausnar hans. Sé um mál að
  ræða skv. 124. eða 125. gr. skal samrit stefnu einnig fylgja tilkynningunni.
  Héraðsdómara er þó heimilt þess í stað að taka upp í tilkynningu sinni texta
               þess eða þeirra skjala sem hefðu ella fylgt henni.
128. gr. Tilkynning skv. 127. gr. skal birt málsaðila eða þeim sem væri bær til
að taka við birtingu stefnu fyrir hans hönd með þeim fyrirvara sem héraðsdómari
                             hefur metið hæfilegan.
   Birting skv. 1. mgr. skal fara fram með sama hætti og stefna verður birt í
                                   einkamáli.
  129. gr. Mál samkvæmt þessum kafla telst höfðað við þingfestingu þess, en þá
 leggur héraðsdómari fram þau gögn um málið sem honum hafa borist og hann telur
hafa þýðingu fyrir úrlausn þess, ásamt tilkynningum skv. 127. gr. með gögnum um
                                birtingu þeirra.
Ef sóknaraðili mætir ekki við þingfestingu eða þingsókn hans fellur síðar niður
 skal málið fellt niður, en héraðsdómari má þá úrskurða varnaraðila ómaksþóknun
ef hann sækir þing og krefst hennar. Hafi gagnkröfur verið hafðar uppi í málinu
  skv. 4. mgr. 130. gr. skal þó aðeins fella niður aðalsök en leyst skal þá úr
             gagnkröfunum á hendur sóknaraðila eftir reglu 3. mgr.
 Ef varnaraðili sækir ekki þing við þingfestingu eða þingsókn hans fellur síðar
niður skal farið með málið eftir almennum reglum um útivist stefnda í einkamáli,
  en sóknaraðila skal þá gefinn kostur á að leggja fram greinargerð og frekari
                 gögn samkvæmt því sem segir í 1. mgr. 130. gr.
  130. gr. Ef sótt er þing af hálfu beggja eða allra aðila við þingfestingu og
  ekki verður sátt í málinu skal héraðsdómari gefa sóknaraðila kost á að skila
greinargerð, þar sem fram komi til fullnaðar hverjar kröfur hann hafi uppi og á
hverju þær séu byggðar, ásamt frekari gögnum sem hann hyggst styðja málstað sinn
 við. Heimilt er þó að veita sóknaraðila skamman frest í þessu skyni ef ekki er
um mál að ræða sem 124. eða 125. gr. taka til og stefna og sóknargögn hafa þegar
                                 komið fram í.
 Að framkomnum gögnum sóknaraðila skv. 1. mgr. skal varnaraðila gefinn kostur á
skömmum fresti til að leggja fram greinargerð af sinni hendi, þar sem fram komi
  kröfur hans um formhlið og efnishlið máls og á hverju þær séu byggðar, ásamt
                gögnum sem hann hyggst styðja málstað sinn við.
  Komi fram krafa af hendi varnaraðila um frávísun málsins skal farið með hana
              eftir almennum reglum um meðferð einkamála í héraði.
  Ef sótt er þing af hálfu sóknaraðila getur varnaraðili haft uppi sjálfstæðar
 kröfur af sinni hendi um úrlausn sakarefnisins í greinargerð og skal þá farið
 með þær sem gagnkröfur í málinu. Slíkri kröfu verður þó því aðeins komið að í
  máli að skilyrði væru til að hafa hana uppi sjálfstætt samkvæmt ákvæðum XVI.
  kafla, sbr. þó 126. gr. Gefa má sóknaraðila kost á að skila stuttu skriflegu
  svari við gagnkröfum, en málið skal rekið í einu lagi um kröfur á báða vegu.
   131. gr. Héraðsdómari leysir úr málum samkvæmt lögum þessum með úrskurðum.
                Forsendur skulu fylgja ályktunarorði úrskurðar.
Að því leyti sem annað leiðir ekki af ákvæðum þessara laga gilda almennar reglur
      um meðferð einkamála í héraði um meðferð mála samkvæmt þessum kafla.
132. gr. [Ráðherra]^1) setur fyrirmæli í reglugerð^2) um skrár sem héraðsdómari
           heldur um mál samkvæmt lögum þessum og um opinber skipti.
                     ^1)L. 162/2010, 122. gr. ^2)Rg. 136/1992.

                      XVIII. kafli. Málskot til æðra dóms.
133. gr. Að því leyti sem ekki er mælt á annan veg í lögum þessum sæta úrskurðir
  og ákvarðanir héraðsdómara samkvæmt þeim kæru til Hæstaréttar. Þó verða ekki
  kærðir úrskurðir eða ákvarðanir sem eru kveðnir upp eða teknar undir rekstri
 máls og mundu ekki sæta kæru ef um væri að ræða einkamál sem væri rekið eftir
 almennum reglum. Þá verða heldur ekki kærðir úrskurðir héraðsdómara sem fela í
sér lokaákvörðun hans um ágreiningsefni, nema fullnægt sé almennum skilyrðum til
                          áfrýjunar dómi í einkamáli.
  Um kærufresti, kæruna sjálfa og meðferð hennar í héraði og fyrir Hæstarétti
               gilda sömu reglur og um kæru í almennu einkamáli.
Að því leyti sem ekki er kveðið á annan veg í lögum þessum hefur kæra sömu áhrif
        á meðferð máls í héraði og ef um almennt einkamál væri að ræða.

                            6. þáttur. Ýmis ákvæði.
                 XIX. kafli. Gildistaka, brottfallin lög o.fl.
                 134. gr. Lög þessi öðlast gildi 1. júlí 1992.
                                  135. gr. ...
                                  136. gr. ...

                       XX. kafli. Ákvæði til bráðabirgða.
  137. gr. Ef skiptum er ólokið á dánarbúi þegar lög þessi öðlast gildi skulu
skiptin fara fram í því umdæmi sem leiðir af 1. mgr. 3. gr. nema búið hafi áður
  verið tekið til opinberra skipta eða leyfi til einkaskipta verið veitt en þá
                 skal ljúka skiptunum þar sem þau hafa byrjað.
    Ákvæðum 2. og 3. mgr. 3. gr. skal beitt eftir því sem átt getur við þótt
            hlutaðeigandi hafi látist fyrir gildistöku laga þessara.
  138. gr. Hafi andlát manns, sem lést fyrir 1. júlí 1992, ekki verið tilkynnt
þegar lög þessi öðlast gildi skal staðið að tilkynningunni og upplýsingagjöf með
                   þeim hætti sem kveðið er á um í 5.9. gr.
 Nú hefur andlát verið tilkynnt fyrir 1. júlí 1992 og skiptum hefur ekki verið
  lokið þá, dánarbúið hefur ekki verið tekið til opinberra skipta og leyfi til
einkaskipta ekki verið veitt og þær upplýsingar liggja ekki fyrir sem eru taldar
í 1. mgr. 7. gr. og skal þá sýslumaður leita vitneskju um þau efni að hætti 10.
       gr. áður en tveir mánuðir eru liðnir frá gildistöku laga þessara.
139. gr. Við gildistöku laga þessara taka sýslumenn við því forræði á dánarbúum,
 sem kveðið er á um í 11. gr., af þeim skiptaráðendum sem fóru með það að hætti
                                  eldri laga.
 140. gr. Ákvæði 2. mgr. 12. gr. gilda aðeins um umboð sem erfingi veitir eftir
                            gildistöku laga þessara.
  141. gr. Beita má ákvæðum 13. og 14. gr. um skipun sérstakra lögráðamanna og
   málsvara þótt skipti hafi byrjað á dánarbúi fyrir gildistöku laga þessara.
 Ákvæði 3. mgr. 14. gr. og 15. gr. gilda frá 1. júlí 1992 um fjárhaldsmenn sem
   voru skipaðir fyrir þann dag en upp frá því skulu þeir sjálfkrafa teljast
            sérstakir lögráðamenn eða málsvarar eftir því sem á við.
 142. gr. Hafi uppskrift eigna og eftir atvikum virðing á þeim átt sér stað að
   hætti eldri laga fyrir gildistöku laga þessara skal sú aðgerð metin ígildi
   skrásetningar og eftir atvikum mats eftir ákvæðum 17.21. gr. Krefjast má
 yfirmats eftir 22. gr. á virðingargerð eftir eldri lögum innan fjögurra vikna
frá gildistöku laga þessara þótt lengri tími sé liðinn frá því virðing fór fram
ef eignunum hefur ekki þegar verið ráðstafað og ný virðing hafði ekki farið fram
                           eftir 47. gr. eldri laga.
  Hafi uppskrift eigna og eftir atvikum virðing að hætti eldri laga ekki farið
fram verður reglum 17.23. gr. um skrásetningu eigna og mat beitt þótt erfingjar
 hafi fengið leyfi til einkaskipta á dánarbúi fyrir gildistöku laga þessara eða
skiptum verið lokið eftir ákvæðum 10. gr. eldri laga eða með veitingu leyfis til
          setu í óskiptu búi, sbr. 4. mgr. 25. gr. og 2. mgr. 27. gr.
  143. gr. Þótt andlát hafi borið að höndum fyrir gildistöku laga þessara skal
          ljúka skiptum eftir ákvæðum 25.27. gr. ef skilyrði eru til.
 Taka má skipti upp á ný skv. 4. mgr. 25. gr. þótt þeim hafi verið lokið fyrir
           gildistöku laga þessara eftir ákvæðum 10. gr. eldri laga.
   144. gr. Ákvæði 28.31. gr. gilda um skilyrði fyrir leyfi til einkaskipta,
  beiðni um slíkt leyfi og veitingu þess þótt hlutaðeigandi hafi látist fyrir
    gildistöku laga þessara ef fyrst er sótt um leyfið eftir þann tíma. Hafi
   skuldheimtumaður lýst kröfu á hendur dánarbúinu fyrir skiptaráðanda fyrir
    gildistöku laga þessara þótt aðgerðir við opinber skipti hafi ekki verið
 byrjaðar skal leyfið þó ekki veitt nema að fullnægðum skilyrðum 1. mgr. 9. gr.
                                  eldri laga.
Leyfi til einkaskipta, sem var veitt fyrir gildistöku laga þessara, haggast ekki
þótt skilyrðum 28. gr. væri ekki fullnægt eða þær upplýsingar voru ekki veittar
 sem eru taldar í 1. mgr. 29. gr. Framlengja má frest til að ljúka einkaskiptum
  skv. 3. mgr. 29. gr. þótt leyfi til þeirra hafi verið veitt fyrir gildistöku
                                 laga þessara.
 Ákvæði 3. þáttar og 123. gr. taka til einkaskipta frá gildistöku laga þessara
þótt leyfi hafi verið veitt til þeirra fyrir þann tíma að því leyti sem bindandi
              ráðstafanir hafa ekki áður verið gerðar á annan veg.
  145. gr. Ef svo stendur á þann 1. júlí 1992 að skiptum á dánarbúi hefur ekki
  verið lokið eftir 10. gr. eldri laga, maka þess látna hefur ekki verið veitt
    leyfi til setu í óskiptu búi, erfingjum hefur ekki verið veitt leyfi til
 einkaskipta og opinberra skipta hefur ekki verið krafist og lengri tími er þá
liðinn frá andláti en fjórir mánuðir skal sýslumaður beina áskorun skv. 32. gr.
til erfingja áður en tveir mánuðir eru liðnir frá því lög þessi öðlast gildi. Ef
  skemmri tími en fjórir mánuðir er liðinn frá andláti þegar lög þessi öðlast
                     gildi skal farið eftir ákvæðum 32. gr.
146. gr. Beita má ákvæðum III. kafla við skipti dánarbús þótt hlutaðeigandi hafi
  látist fyrir gildistöku laga þessara ef skiptum hefur ekki verið lokið þá og
 bindandi ráðstafanir hafa ekki þegar verið gerðar á annan veg en ákvæði þessi
                                 mæla fyrir um.
147. gr. Ákvæði 37.41. gr. gilda um skyldu og heimild til að krefjast opinberra
skipta á dánarbúi þótt hlutaðeigandi hafi látist fyrir gildistöku laga þessara.
  Eins gilda ákvæði 2. mgr. 38. gr. og 3. mgr. 40. gr. þótt skiptum hafi verið
  lokið eftir 10. gr. eldri laga. Farið skal með kröfu um opinber skipti undir
                  þessum kringumstæðum eftir reglum IV. kafla.
                                      ...
                                  148. gr. ...
 149. gr. Hafi skiptaforstjóri verið löggiltur af [ráðherra]^1) til að fara með
opinber skipti skv. 91. gr. eldri laga og þeim er ekki lokið við gildistöku laga
 þessara skal hann sjálfkrafa teljast skiptastjóri í búinu frá 1. júlí 1992 án
   sérstakrar skipunar. Ákvæði 3. mgr. 148. gr. gilda um framhald skiptanna.
Ákvæði laga þessara um stöðu og störf skiptastjóra gilda að öllu leyti um þá sem
                    1. mgr. tekur til frá gildistöku þeirra.
                             ^1)L. 162/2010, 122. gr.
                                  150. gr. ...
 151. gr. Ákvæði 2. og 3. mgr. 81. gr. gilda um meðferð á erfðafé þótt það hafi
verið tekið til varðveislu fyrir gildistöku laga þessara. Tekur þetta einnig til
     erfðafjár sem hefur ekki verið vitjað eftir ákvæðum 1. mgr. [3]56. gr.
   erfðalaga, nr. 8/1962, við gildistöku laga þessara en hafi fé verið afhent
samkvæmt því ákvæði eftir 30. júní 1987 gilda reglur 2. mgr. [4]sömu greinar um
  rétt til að endurheimta það þótt þess sé fyrst krafist eftir gildistöku laga
                                    þessara.
152. gr. Ákvæði 98.100. gr. gilda um heimildir til að krefjast opinberra skipta
til fjárslita milli hjóna eða sambýlisfólks þótt þau atvik, sem þar eru áskilin,
 hafi átt sér stað fyrir gildistöku laga þessara. Hafi komið fram krafa um slík
opinber skipti en afstaða hefur ekki verið tekin til hennar við gildistöku laga
                         þessara gilda ákvæði 101. gr.
 Ef opinber skipti standa yfir til fjárslita milli hjóna eða sambýlisfólks þann
1. júlí 1992 skal farið eftir fyrirmælum 1., 3. og 4. mgr. 148. gr. og 150. gr.
 Eftir því sem átt getur við skal farið eftir ákvæðum 103.115. gr. og 142. gr.
   þótt opinber skipti til fjárslita hafi verið byrjuð fyrir gildistöku laga
  þessara hafi bindandi ákvarðanir eða ráðstafanir ekki þegar verið teknar eða
                              gerðar á annan veg.
  Hafi verið krafist opinberra skipta til slita á félagi fyrir gildistöku laga
  þessara en afstaða hefur ekki verið tekin til kröfunnar gilda ákvæði 116. og
                                    117. gr.
  Hafi opinber skipti byrjað fyrir gildistöku laga þessara til slita á félagi
 eftir ákvæðum 90. gr. eldri laga, hvort sem það væri heimilt eftir fyrirmælum
laga þessara eða ekki, sbr. 2. mgr. 116. gr., skal skiptum fram haldið og lokið
    eftir ákvæðum laga þessara, sbr. 1., 3. og 4. mgr. 148. gr. og 150. gr.
                                  153. gr. ...
 154. gr. Ekki má leita úrlausnar héraðsdómara skv. 119. gr. um ákvarðanir eða
 athafnir skiptaráðanda sem voru teknar eða áttu sér stað fyrir gildistöku laga
                                    þessara.
 Ef ágreiningur hefur risið við opinber skipti fyrir gildistöku laga þessara en
mál hefur ekki verið þingfest í skiptarétti til að leiða ágreininginn til lykta
           má leita úrlausnar héraðsdómara um málefnið eftir 122. gr.
 Leysa má úr kröfum í dómsmálum skv. 124. og 126. gr. þótt opinber skipti hafi
                     byrjað fyrir gildistöku laga þessara.
 155. gr. Skipti verða ekki endurupptekin eftir gildistöku laga þessara nema að
  fullnægðum skilyrðum þeirra þótt skiptunum hafi verið lokið fyrir þann tíma.
                                  156. gr. ...
                                  157. gr. ...

References

   Visible links
   1. file://2008088.html
   2. file://2008088.html#g234
   3. file://1962008.html#g56
   4. file://1962008.html#g56
