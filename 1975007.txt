
   --------------------------------------------------------------------------

    Lög um heimild fyrir ríkisstjórnina til þess að staðfesta fyrir Íslands hönd
          samþykkt um alþjóðareglur til að koma í veg fyrir árekstra á sjó, 1972

                             1975 nr. 7 26. febrúar

   --------------------------------------------------------------------------

                                     1. gr.
                  [Ríkisstjórninni er heimilt að staðfesta fyrir Íslands hönd
      samþykkt um alþjóðareglur til að koma í veg fyrir árekstra á sjó, 1972,
                              sem undirrituð var í Lundúnum 20. október 1972.
             Ríkisstjórninni er enn fremur heimilt að staðfesta fyrir Íslands
    hönd breytingar á alþjóðareglunum sem gerðar voru í Lundúnum 19. nóvember
                                 1981, 19. nóvember 1987 og 19. október 1989.
                    Alþjóðareglurnar með áorðnum breytingum eru prentaðar sem
                                             fylgiskjal með lögum þessum.]^1)

   ^1)[2]L. 19/1993, 1. gr.

                                     2. gr.
           [Þegar alþjóðareglurnar með áorðnum breytingum öðlast gildi að því
   er Ísland varðar skulu þær hafa lagagildi hér á landi.]^1)

   ^1)[3]L. 56/1986, 2. gr.

                                     3. gr.


                                     4. gr.
           Brot gegn reglum og viðaukum, sem samþykktinni fylgja, varða
   sektum, ef ekki liggur þyngri refsing við.

                                  Fylgiskjal.

Samþykkt um alþjóðareglur til að koma í veg fyrir árekstra á sjó, 1972.  London
                               20. október 1972.

           Aðilar að samþykkt þessari, sem óska að tryggja víðtækt öryggi á
   sjó, sem gera sér ljósa nauðsyn þess að endurskoða og færa í nútímahorf
   alþjóðareglur til að koma í veg fyrir árekstra á sjó, er fylgdu lokabókun
   alþjóðaráðstefnunnar um öryggi mannslífa á hafinu, 1960, sem hafa athugað
   reglur þessar í ljósi þróunarinnar síðan þær voru samþykktar, hafa orðið
   ásáttir um eftirfarandi:
                                     1. gr.
           Almennar skyldur. Aðilar að samþykkt þessari skuldbinda sig til að
   koma í framkvæmd reglunum og öðrum viðaukum, sem mynda meðfylgjandi
   alþjóðareglur til að koma í veg fyrir árekstra á sjó, 1972 (eftirleiðis
   nefndar reglurnar).

                                     2. gr.
           Undirritun, fullgilding, staðfesting, samþykkt og aðild. 1.
   Samþykkt þessi skal liggja frammi til undirritunar til 1. júní 1973 og
   eftir það til aðildar.

           2. Ríki, sem eru aðilar Sameinuðu þjóðanna eða einhverrar
           sérstofnunar þeirra eða Alþjóðakjarnorkumálastofnunarinnar eða
           eiga aðild að samþykktum Alþjóðadómstólsins mega gerast aðilar að
           samþykkt þessari með:

                        a. undirritun án fyrirvara um fullgildingu,
                        staðfestingu eða samþykkt;
                        b. undirritun með fyrirvara um fullgildingu,
                        staðfestingu eða samþykki og síðari fullgildingu,
                        staðfestingu eða samþykki, eða
                        c. aðild.

           3. Fullgilding, staðfesting, samþykki eða aðild skal fara fram með
           þeim hætti að skjal þar að lútandi sé afhent
           Alþjóðasiglingamálastofnuninni (eftirleiðis nefnd stofnunin),
           sem tilkynni ríkisstjórnum, sem hafa undirritað eða gerst aðilar
           að samþykkt þessari, um afhendingu sérhvers slíks skjals og hvenær
           það hafi verið afhent.

                                     3. gr.
           Gildi samþykktarinnar gagnvart lendum, sem ekki ráða sér sjálfar.
   1. Í þeim tilvikum, er Sameinuðu þjóðirnar hafa forræði lendna, eða
   einhver samningsaðila annast samskipti lendna á alþjóðlegum vettvangi,
   geta þessir aðilar hvenær sem er látið samþykkt þessa ná til slíkra lendna
   með því að tilkynna það skriflega aðalritara stofnunarinnar (eftirleiðis
   nefndur aðalritarinn).

           2. Samþykkt þessi skal frá móttökudegi tilkynningarinnar að telja
           eða degi, sem þar er tilgreindur, ná til lendunnar, sem þar er
           nefnd.
           3. Sérhverja tilkynningu, sem gefin er samkvæmt 1. tölul. þessarar
           greinar, má afturkalla, að því er varðar hverja þá lendu, sem í
           tilkynningunni er greind, og fellur gildi þessarar samþykktar
           fyrir lenduna niður að ári liðnu frá afturkölluninni eða síðar, sé
           slíkt fram tekið, þegar afturköllun á sér stað.
           4. Aðalritarinn skal kunngera öllum samningsaðilum um
           tilkynningar, er honum berast varðandi útfærslu á gildissvæði í
           sambandi við ákvæði þessarar greinar eða afturkallanir.

                                     4. gr.
           Gildistaka. 1. a. Samþykkt þessi skal ganga í gildi að tólf
   mánuðum liðnum frá þeim degi, er að minnsta kosti 15 ríki hafa gerst
   aðilar, enda eigi þau ekki minna en 65% af kaupskipum heims, 100 rúmlesta
   og stærri, miðað annaðhvort við fjölda eða rúmlestatölu eftir því hvoru
   markinu verður fyrr náð.

           b. Þrátt fyrir ákvæði stafliðs a. þessarar greinar, skal samþykkt
           þessi ekki taka gildi fyrr en 1. janúar 1976.

                        2. Samþykktin skal ganga í gildi á gildistökudegi
                        fyrir þau ríki, sem í samræmi við 2. gr. hafa
                        fullgilt, staðfest eða gerst aðilar hennar eftir að
                        ákvæðum töluliðs 1 a. hefur verið fullnægt en áður en
                        hún hefur gengið í gildi.
                        3. Fyrir þau ríki, sem fullgilda, staðfesta,
                        samþykkja eða gerast aðilar að samþykktinni eftir
                        gildistökudag hennar, gengur hún í gildi á
                        afhendingardegi skjals samkvæmt 2. gr.
                        4. Eftir gildistökudag breytinga á samþykktinni
                        samkvæmt 3. tölul. 6. gr., skal hver fullgilding,
                        staðfesting, samþykkt eða aðild ná til
                        samþykktarinnar í hinu breytta formi.
                        5. Á gildistökudegi samþykktarinnar koma reglurnar í
                        staðinn fyrir og fella úr gildi Alþjóðareglur til að
                        koma í veg fyrir árekstra á sjó, 1960.
                        6. Aðalritarinn skal tilkynna ríkisstjórnum, er
                        undirritað hafa eða gerst aðilar að þessari samþykkt,
                        um gildistökudag.

                                     5. gr.
           Ráðstefna um endurskoðun. 1. Stofnuninni er heimilt að kalla til
   ráðstefnu um endurskoðun á samþykktinni eða reglunum eða hvoru tveggja.

           2. Stofnuninni er skylt að kalla til ráðstefnu samningsaðila í
           þeim tilgangi að endurskoða þessa samþykkt eða reglurnar eða hvort
           tveggja, ef eigi færri en þriðjungur samningsaðila óskar þess.

                                     6. gr.
           Breytingar á reglunum. 1. Sérhver breyting, sem samningsaðili
   leggur til að gerð verði á reglunum, skal athuguð hjá stofnuninni, fari
   hann þess á leit.

           2. Hljóti breytingartillagan stuðning ^2/[3] af aðilum
           öryggisnefndar stofnunarinnar, sem viðstaddir eru og greiða
           atkvæði, skal hún kunngerð öllum samningsaðilum og meðlimum
           stofnunarinnar að minnsta kosti sex mánuðum áður en hún verður
           lögð fyrir þing stofnunarinnar. Hver sá samningsaðili, sem ekki er
           aðili stofnunarinnar, hefur rétt til að taka þátt í afgreiðslu
           breytingartillögunnar.
           3. Hljóti breytingartillagan samþykki ^2/[3] af viðstöddum
           þingfulltrúum, sem atkvæði greiða, skal aðalritarinn leggja hana
           fyrir alla samningsaðila til staðfestingar.
           4. Slík breyting skal taka gildi á degi, sem þingið ákveður við
           samþykkt hennar, nema því aðeins að meira en þriðjungur
           samningsaðila hafi þá fyrir dag tiltekinn af sama þingi tilkynnt
           stofnuninni að þeir séu breytingunni mótfallnir. Ákvarðanir
           þingsins varðandi dagsetningar þær, sem um ræðir í þessum tölulið,
           skulu krefjast stuðnings ^2/[3] viðstaddra þingfulltrúa, sem
           atkvæði greiða.
           5. Sérhver breyting skal við gildistöku koma í staðinn fyrir og
           ógilda fyrri ákvæði, sem breytingin tekur til, að því er varðar
           alla samningsaðila, sem ekki hafa mótmælt henni.
           6. Aðalritarinn skal kunngera öllum samningsaðilum og aðilum
           stofnunarinnar sérhverja beiðni eða tilkynningu samkvæmt þessari
           grein, svo og gildistökudag hverrar breytingar.

                                     7. gr.
           Uppsögn. 1. Samþykkt þessi er uppsegjanleg af hálfu hvers
   samningsaðila sem er að liðnum fimm árum frá þeim degi, er hún öðlaðist
   gildi fyrir þeim aðila.

           2. Uppsögn skal fara fram með þeim hætti að skjal þar að lútandi
           sé afhent stofnuninni til vörslu. Aðalritarinn skal tilkynna öllum
           öðrum samningsaðilum um móttöku uppsagnarskjalsins og
           afhendingardag þess.
           3. Uppsögn kemur til framkvæmda ári eftir að uppsagnarskjalið
           hefur borist stofnuninni, eða síðar, ef svo er greint í skjalinu.

                                     8. gr.
           Varsla og skráning. 1. Samþykkt þessi og reglurnar skulu vera í
   vörslu stofnunarinnar og aðalritarinn skal senda staðfest afrit til allra
   ríkisstjórna, sem hafa undirritað samþykktina eða gerst aðilar að henni.

           2. Þegar samþykktin hefur tekið gildi skal aðalritarinn senda
           texta hennar skrifstofu Sameinuðu þjóðanna til skráningar og
           birtingar samkvæmt 102. gr. Sáttmála Sameinuðu þjóðanna.

                                     9. gr.
           Tungumál. Samþykktin ásamt reglunum er gerð í einu eintaki á ensku
   og frönsku og eru báðir textarnir jafngildir. Löggiltar þýðingar á
   rússnesku og spænsku skulu gerðar og varðveittar með hinum undirritaða
   frumtexta.

  Alþjóðareglur til að koma í veg fyrir árekstra á sjó, 1972 (ásamt breytingum
                                     1981).

                                    Kafli A.
                                 Almenn ákvæði.

           1. regla. Notkun. a. Reglur þessar gilda um öll skip á hafi úti og
           á öllum leiðum, sem eru tengdar því og færar eru skipum.

                        b. Í þessum reglum skal ekkert vera því til
                        fyrirstöðu, að fylgt verði sérreglum, sem
                        hlutaðeigandi yfirvöld setja um skipalægi, hafnir,
                        fljót, vötn eða vatnavegu innanlands, sem tengdir eru
                        úthafi og færir eru skipum. Slíkar sérreglur skulu
                        fylgja reglum þessum eins náið og auðið er.
                        c. Í þessum reglum skal ekkert vera því til
                        fyrirstöðu, að fylgt verði hverjum þeim sérstöku
                        reglum, er einstakar ríkisstjórnir setja um frekari
                        notkun legu- eða merkjaljósa, dag- eða hljóðmerkja á
                        herskipum og skipum, sem sigla í skipalest. Reglurnar
                        brjóta heldur ekki í bága við frekari notkun legu-
                        eða merkjaljósa eða dagmerkja á fiskiskipum, sem
                        veiða í flota. Legu- eða merkjaljós, dag- eða
                        hljóðmerki, sem eru ákveðin með sérreglum, skulu svo
                        framast sem unnt er vera þannig gerð, að þau verði
                        ekki tekin fyrir nokkur þeirra ljósa eða merkja, sem
                        fyrirskipuð eru annars staðar í þessum reglum.
                        d. Til að framfylgja þessum reglum kann
                        Alþjóðasiglingamálastofnunin að setja ákvæði um
                        aðskildar siglingaleiðir.
                        e. [Ef skip af sérstakri gerð eða skip, sem ætlað er
                        sérstakt hlutverk, getur ekki, að áliti
                        ríkisstjórnar, að öllu leyti fylgt ákvæðum einhverra
                        þessara reglna um fjölda, staðsetningu og sjónarlengd
                        ljósa eða dagmerkja, ljósboga þeirra eða lögun, sem
                        og um fyrirkomulag og einkenni hljóðmerkjatækja, þá
                        skal skipið fara eftir öðrum ákvæðum um fjölda,
                        staðsetningu og sjónarlengd ljósa eða dagmerkja,
                        ljósboga þeirra eða lögun, sem og um fyrirkomulag og
                        einkenni hljóðmerkjatækja, þannig að þessum reglum að
                        áliti hlutaðeigandi ríkisstjórnar sé fylgt eins náið
                        og kostur er hvað varðar þetta skip.]^1)

   ^1)[4]L. 25/1990, 2. gr.

           2. regla. Ábyrgð. a. Í þessum reglum getur ekkert leyst skip,
           eiganda þess, skipstjóra eða áhöfn undan ábyrgð, ef reglunum er
           ekki fylgt eða vanrækt er að gæta þeirrar varúðar, sem almenn
           sjómennska krefst eða sérstakar aðstæður kunna að útheimta.

                        b. Þegar fara skal eftir þessum reglum og túlka þær,
                        ber að taka fullt tillit til hvers konar hættu við
                        siglingar, árekstrarhættu og allra sérstakra
                        kringumstæðna, þar á meðal takmarkaðrar hæfni
                        hlutaðeigandi skipa til að víkja, sem veldur því að
                        ekki verður komist hjá að sniðganga þessar reglur til
                        að forðast yfirvofandi hættu.

           3. regla. Almennar skilgreiningar. Við túlkun þessara reglna gilda
           eftirfarandi skilgreiningar á orðum og hugtökum, nema annað komi
           fram af samhengi textans:

                        a. Skip merkir sérhvert fljótandi far, þar á meðal
                        farkosti án særýmis og sjóflugvélar, sem eru notaðar
                        eða nota má til flutninga á sjó eða vötnum.
                        b. Vélskip merkir sérhvert skip, sem knúið er áfram
                        með vélarafli.
                        c. Seglskip merkir sérhvert skip undir seglum, svo
                        fremi aflvél  sé skipið búið henni  er ekki notuð.
                        d. Skip að fiskveiðum merkir sérhvert skip, sem
                        veiðir með netum, línu, togvörpu eða öðrum
                        veiðarfærum, sem draga úr stjórnhæfni skips, en á
                        ekki við um skip, sem veiðir með toglínum eða öðrum
                        þeim veiðarfærum, sem draga ekki úr stjórnhæfni.
                        e. Sjóflugvél merkir hvert það loftfar, sem er
                        þannig búið, að því má stjórna á sjó.
                        f. Stjórnvana skip merkir skip, sem vegna
                        óvenjulegra aðstæðna verður ekki stjórnað eða snúið
                        eins og krafist er í þessum reglum og getur því ekki
                        vikið fyrir öðru skipi.
                        g. Skip með takmarkaða stjórnhæfni merkir skip, er
                        hefur takmarkaða hæfni til stjórntaka eins og kveðið
                        er á um í þessum reglum, vegna þeirra sérstöku
                        starfa, sem skipið er bundið, og getur það því ekki
                        vikið úr leið fyrir öðru skipi.

                        Meðal skipa með takmarkaða stjórnhæfni má telja:

           1. skip við lögn, viðgerð eða upptöku siglingamerkis,
           neðansjávarstrengs eða leiðslu;
           2. skip við dýpkun, sjómælingar eða neðansjávarvinnu;
           3. skip við móttöku eða losun vista og farms skipa á milli eða við
           flutning manna, vista eða farms meðan skipið er laust;
           4. skip við flugtak eða lendingu flugvélar um borð;
           5. skip, sem starfar að hreinsun tundurduflasvæða;
           6. skip, sem dregur eitthvað við þær aðstæður, að mjög erfitt er
           fyrir það að víkja frá stefnu sinni.

                        h. [Skip sem er bagað vegna djúpristu merkir
                        vélskip sem á mjög erfitt með að víkja frá stefnu
                        sinni vegna mikillar djúpristu miðað við dýpi og
                        breidd á þeirri leið sem skipið getur siglt
                        eftir.]^1)
                        i. Laust er skip, sem liggur hvorki við akkeri né
                        landfestar né stendur á grunni.
                        j. Lengd og breidd skips merkir mestu lengd og
                        mestu breidd þess.
                        k. Skip eru því aðeins talin í sjónmáli, að þau
                        sjáist með berum augum hvert frá öðru.
                        l. Takmarkað skyggni merkir hverjar þær aðstæður,
                        þegar dregur úr skyggni vegna þoku, dimmviðris,
                        snjókomu, steypiskúra, sandstorma eða af öðrum
                        svipuðum orsökum.

   ^1)[5]L. 25/1990, 2. gr.

                                    Kafli B.
                         Reglur um stjórn og siglingu.
            I. hluti. Sigling og stjórn skipa í hvers konar skyggni.

           4. regla. Notkun. Reglur í þessum hluta eiga við í hvaða skyggni
           sem er.
           5. regla. Vörður. Á hverju skipi skal ávallt halda dyggilega vörð,
           jafnt með auga og eyra sem öllum tiltækum tækjum, er eiga við
           aðstæður og ástand hverju sinni, svo að unnt sé að leggja
           fullkomið mat á aðstæður og hver hætta sé á árekstri.
           6. regla. Örugg ferð. Hverju skipi skal ávallt sigla með öruggri
           ferð svo að beita megi réttum og fullnægjandi stjórntökum til að
           komast hjá árekstri og unnt sé að stöðva skipið á hæfilegri
           vegalengd, sem aðstæður og ástand marka hverju sinni.

           Þegar ákveða skal, hvað sé örugg ferð, skal m.a. taka tillit til
           eftirtalinna atriða:

                        a. Öll skip skulu taka tillit til:

           1. skyggnis;
           2. fjölda skipa á siglingaleið, þar með þéttra flota fiskiskipa
           eða annarra skipa;
           3. stjórnhæfni skipa, sérstaklega með tilliti til
           stöðvunarvegalengdar og hæfni til að snúa við aðstæður hverju
           sinni;
           4. villuljósa að nóttu til frá ljósum í landi eða vegna
           endurspeglunar ljósa á eigin skipi;
           5. vindhraða, sjólags og strauma og nálægðar á hættum fyrir
           siglingar skipa;
           6. djúpristu skipsins miðað við dýpi siglingaleiðar.

                        b. Skip með gangfæra ratsjá skulu auk þess taka
                        tillit til:

           1. fjarlægðarstillingar, myndgæða og takmarkana ratsjár;
           2. allra annmarka, sem stafa af fjarlægðarstillingu, sem notuð er;
           3. áhrifa sjólags, veðurs og annarra truflanavalda á ratsjármynd;
           4. líkinda þess, að lítil skip, ís og reköld komi ekki fram á
           ratsjánni í nægilegri fjarlægð;
           5. fjölda, legu og hreyfinga skipa, sem birtast á ratsjánni;
           6. nákvæmara mats á skyggni, sem má fá, þegar ratsjá er notuð til
           að ákveða fjarlægð til skipa eða annarra hluta í nánd.
           7. regla. Hætta á árekstri. a. Á sérhverju skipi skal beita öllum
           þeim tækjum og ráðum, sem tiltæk eru og eiga við aðstæður og
           ástand hverju sinni, til að ganga úr skugga um, hvort hætta sé á
           árekstri. Ef nokkur vafi er, skal líta svo á, að árekstrarhætta sé
           fyrir hendi.

                        b. Ef skip er búið ganghæfri ratsjá, skal nota hana
                        af árvekni. Í því felst m.a. stilling ratsjár á
                        lengri vegalengdir, svo að fá megi viðvörun um
                        árekstrarhættu í tæka tíð, svo og útsetning
                        ratsjármyndar eða jafngild kerfisbundin athugun á
                        endurvörpum, sem birtast á ratsjánni.
                        c. Eigi skal draga ályktanir af ónógum upplýsingum,
                        einkum þó ófullnægjandi upplýsingum frá ratsjá.
                        d. Þegar ákvarða skal, hvort hætta sé á árekstri,
                        skal m.a. taka til athugunar og hliðsjónar:

           1. ef kompásmiðun af skipi, sem nálgast, breytist ekki svo að
           greint verði, skal gera ráð fyrir, að slík hætta sé fyrir hendi;
           2. jafnvel þó að miðun breytist greinilega getur stundum verið
           hætta á árekstri, einkum þegar komið er nær mjög stóru skipi eða
           einhverju, sem dregið er, eða nálgast er annað skip, sem er mjög
           skammt undan.
           8. regla. Hvernig komast skal hjá árekstri. a. Sérhver stjórntök,
           sem beitt er til að komast hjá árekstri, skulu, þegar aðstæður
           leyfa, framkvæmd hiklaust og í tæka tíð, og um leið skal taka
           fullt tillit til þess, sem góð sjómennska krefst.

                        b. Stefnubreyting og/eða hraðabreyting til að komast
                        hjá árekstri skal, ef aðstæður leyfa, vera svo mikil,
                        að á skipi, þar sem fylgst er með siglingu með berum
                        augum eða í ratsjá, verði breytingarinnar vart þegar
                        í stað. Forðast skal tíðar og litlar breytingar á
                        stefnu og hraða.
                        c. Ef nægilegt svigrúm er, getur stefnubreyting ein
                        saman verið árangursríkast stjórntak til að komast
                        hjá því að nálgast annað skip um of, svo framarlega
                        sem það er gert í tæka tíð, breytt er um stefnu svo
                        um munar og stefnubreyting leiðir ekki til þess, að
                        siglt verði of nærri enn öðru skipi.
                        d. Þegar afstýra skal árekstri við annað skip, skal
                        það gert þannig, að skipin fari hvort framhjá öðru í
                        öruggri fjarlægð. Fylgst skal vandlega með, að
                        stjórntak til að víkja beri tilætlaðan árangur, uns
                        komið er alveg framhjá skipinu og á frían sjó.
                        e. Draga skal úr ferð skips eða stöðva það, ef
                        nauðsynlegt er til að forðast árekstur eða ef þörf er
                        frekari tíma til mats á aðstæðum. Þetta skal gert með
                        því að stöðva skrúfu eða annað það, sem knýr skipið
                        áfram, eða með því að láta vél eða skrúfu ganga aftur
                        á bak.
                        [f. 1. Sé einhvers staðar í reglum þessum mælt svo
                        fyrir að skip hvorki hindri för né örugga leið annars
                        skips, skal það, þegar aðstæður krefjast þessa, beita
                        stjórntökum í tæka tíð, þannig að nægilegt svigrúm
                        verði fyrir örugga leið hins skipsins.

           2. Skip, sem ber hvorki að hindra för né örugga leið annars skips,
           er ekki leyst undan þeirri skyldu sinni þó að það nálgist skipið
           þannig að hætta geti orðið á árekstri og skal það við stjórntök
           sín taka fullt tillit til stjórntaka sem kynni að verða gripið til
           í samræmi við reglur þessa kafla.
           3. Skipi, sem má halda óhindrað áfram, ber full skylda til að
           fylgja reglum þessa kafla þegar skipin tvö nálgast hvort annað
           þannig að hætta er á árekstri.]^1)

   ^1)[6]L. 25/1990, 2. gr.

           9. regla. Þröngar leiðir. a. Skip, sem siglir þröngt sund eða ál,
           skal halda eins nærri ytri mörkum sundsins eða leiðarinnar, sem
           veit að stjórnborða, og unnt er án áhættu.

                        b. Skip, sem er styttra en 20 metrar, eða seglskip má
                        ekki hindra siglingu skips, er aðeins getur siglt af
                        fullu öryggi með því að þræða þröngt sund eða ál.
                        c. Skip, sem er að fiskveiðum, má ekki trufla
                        siglingu skips, er fer eftir þröngu sundi eða ál.
                        d. Skip má ekki sigla þvert yfir þröngt sund eða ál,
                        ef það truflar með því siglingu skips, sem öryggis
                        vegna verður að þræða sundið eða álinn. Á síðarnefnda
                        skipinu má nota hljóðmerki, sem kveðið er á um í
                        d-lið 34. reglu, ef vafi leikur á um fyrirætlaða
                        siglingu þess skips, sem ætlar þvert yfir.
                        e. 1. Sé því aðeins unnt að sigla fram úr skipi í
                        þröngu sundi eða ál, að skipið hliðri til og beiti
                        sérstökum stjórntökum, svo að sigla megi framhjá því
                        með fullu öryggi, þá skal á skipinu, sem ætlar að
                        sigla uppi og framhjá, láta þá fyrirætlun í ljós með
                        viðeigandi hljóðmerki, eins og mælt er fyrir um í 1.
                        gr. c-liðar 34. reglu. Sé fallist á framúrsiglingu,
                        skal á skipinu, sem sigla á fram úr, gefa rétt
                        hljóðmerki, eins og ákveðið er í 2. gr. c-liðar 34.
                        reglu, og gera viðhlítandi ráðstafanir til að sigla
                        megi framhjá skipinu með fullu öryggi. Ef nokkur vafi
                        er á því, getur sama skip gefið frá sér hljóðmerki,
                        eins og kveðið er á um í d-lið 34. reglu.

           2. Regla þessi leysir ekki þann, sem siglir fram úr, undan ákvæðum
           13. reglu.

                        f. Skip, sem nálgast bugðu eða svæði í þröngu sundi
                        eða ál, þar sem önnur skip geta verið í hvarfi, skal
                        sigla með sérstakri árvekni og varúð og gefa
                        viðeigandi hljóðmerki, eins og mælt er fyrir í e-lið
                        34. reglu.
                        g. Sérhvert skip skal, svo fremi aðstæður hverju
                        sinni leyfa, forðast að varpa akkeri í þröngu sundi.

           10. regla. Aðskildar siglingaleiðir. a. [Regla þessi gildir um
           aðskildar siglingaleiðir sem Alþjóðasiglingamálastofnunin hefur
           sett ákvæði um og leysir ekkert skip undan skyldum þess samkvæmt
           sérhverri annarri reglu.]^1)

                        b. Skip, sem siglir innan aðskilinna siglingaleiða
                        skal:

           1. sigla innan afmarkaðrar siglingaleiðar, sem við á, og í þá
           höfuðátt, sem umferð skipa er stefnt innan leiðarmarka;
           2. halda sig eftir því sem framast er unnt frá sjálfum
           leiðarmörkunum og svæðum, sem afmarka umferðarleiðir;
           3. sigla að jafnaði inn á afmarkaða siglingaleið eða út úr henni
           við enda leiðarinnar. Þegar siglt er frá annarri hvorri hlið inn á
           afmarkaða siglingaleið eða út úr henni, skal það gert undir eins
           litlu horni, miðað við höfuðstefnu leiðarinnar, og framkvæmanlegt
           er.

                        c. [Eftir því sem framast er unnt skal forðast að
                        sigla skipi yfir afmarkaða siglingaleið, en ef
                        nauðsyn ber til þá skal fara yfir leiðina á stýrðri
                        stefnu er myndar sem næst rétt horn við höfuðstefnu
                        hinnar afmörkuðu siglingaleiðar.]^1)
                        d. [1. Skip á ekki að sigla um strandleið þegar það
                        getur með öryggi siglt eftir þeirri siglingaleið er
                        við á í aðskilinni siglingaleið sem næst liggur. Þó
                        mega skip, sem eru styttri en 20 metrar, seglskip og
                        skip að fiskveiðum sigla um strandleiðina.

           2. Þrátt fyrir 1. gr. þessa liðar má skip sigla um strandleið
           þegar það er á leið til eða frá höfn, mannvirki eða byggingu á
           hafi úti, stöð hafnsögumanns eða hvaða öðrum stað sem er innan
           strandleiðar eða til að forðast yfirvofandi hættu.]^2)

                        e. Að jafnaði má ekki sigla skipi yfir svæði, sem
                        skilur að umferðarleiðir, né heldur má sigla yfir
                        markalínu, nema því aðeins, að skipið ætli að sigla
                        þvert yfir leiðina, út úr henni eða inn á hana.

                        Undantekning er þó gerð:

           1. þegar um bráða hættu er að ræða, sem komast verður hjá;
           2. við fiskveiðar á svæði, sem skilur að umferðarleiðir.

                        f. Á siglingu við endamörk aðskilinna siglingaleiða
                        skal gæta sérstakrar varúðar.
                        g. Eftir því sem framast er unnt skal komist hjá að
                        varpa akkeri á aðskilinni siglingaleið eða í nánd við
                        endamörk leiðarinnar.
                        h. Skip, sem siglir ekki eftir aðskilinni
                        siglingaleið, skal halda sig eins fjarri leiðinni og
                        unnt er.
                        i. Skip að fiskveiðum má ekki trufla ferðir skipa,
                        sem sigla eftir afmarkaðri siglingaleið.
                        j. Skip, sem er styttra en 20 metrar, eða seglskip má
                        ekki hindra örugga siglingu vélskips á afmarkaðri
                        siglingaleið.
                        k. Skip með takmarkaða stjórnhæfni vegna aðgerða, sem
                        varða siglingaöryggi, á aðskildum siglingaleiðum, er
                        undanþegið ákvæðum reglu þessarar að því marki, sem
                        nauðsynlegt er, svo það megi ljúka aðgerðum sínum.
                        l. Skip með takmarkaða stjórnhæfni vegna starfa við
                        lagningu, viðhald eða upptöku neðansjávarstrengja
                        innan aðskilinna siglingaleiða er undanþegið ákvæðum
                        reglu þessarar að því marki, sem nauðsynlegt er, svo
                        það megi sinna störfum sínum.

   ^1)[7]L. 25/1990, 2. gr.^2)[8]L. 19/1993, 2. gr.

          II. hluti. Sigling skipa, sem eru í sjónmáli hvert frá öðru.

           11. regla. Notkun. Reglur í þessum hluta eiga við skip, sem eru í
           sjónmáli hvert frá öðru.
           12. regla. Seglskip. a. Þegar tvö seglskip nálgast hvort annað,
           þannig að hætta er á árekstri, skulu þau víkja hvort fyrir öðru
           eftir þeim reglum, sem nú skal greina:
           1. þegar þau hafa vind á gagnstæð borð, skal skipið, sem hefur
           vindinn á bakborða, víkja fyrir hinu;
           2. þegar bæði hafa vind á sama borð, skal skipið, sem áveðurs
           siglir, víkja fyrir hinu, sem til hlés siglir;
           3. ef skip sést til kulborða frá seglskipi, sem hefur vind á
           bakborða, og ekki er hægt að ákvarða með fullri vissu, hvort
           skipið til kuls hefur vindinn á bakborða eða stjórnborða, þá skal
           víkja fyrir því.

                        b. Með orðinu áveðurs í þessari reglu er átt við
                        borðið, sem er gagnstætt því, sem stórseglið er haft
                        í, eða  sé um rásiglt skip að ræða  gagnstætt því
                        borði sem stærsta stagseglið eða gaffalseglið er haft
                        í.

           13. regla. Siglt fram úr skipi. a. Sérhvert skip, sem siglir fram
           úr öðru skipi, skal víkja fyrir því, án tillits til þess, sem
           annars segir í kafla B, I. og II. hluta, í reglum þessum.

                        b. Skip telst sigla fram úr öðru skipi, ef það
                        nálgast það úr átt, sem er meira en 22,5 gráður aftan
                        við þverskipsstefnu þess, þ.e.a.s. í þeirri afstöðu,
                        miðað við skipið, sem siglt er fram úr, að um nóttu
                        mundi aðeins sjást skutljós þess, en hvorugt
                        hliðarljósa.
                        c. Þegar ekki er unnt að ákvarða með vissu, hvort
                        eigið skip teljist sigla fram úr öðru skipi, þá skal
                        álíta, að svo sé, og haga siglingu samkvæmt því.
                        d. Ekki skal nein breyting, er síðar verður á
                        innbyrðis afstöðu þessara tveggja skipa, valda því,
                        að skipið, sem siglir fram úr, falli undir ákvæði í
                        reglum þessum um skip, er leiðir þeirra liggja á mis,
                        né leysa það undan þeirri skyldu að halda sig frá
                        skipi því, sem siglt er fram úr, uns komið er alveg
                        framhjá því á frían sjó.

                        14. regla. Skip, sem sigla gagnstæðar stefnur. a.
                        Þegar tvö vélskip mætast á gagnstæðri eða næstum
                        gagnstæðri stefnu, svo að hætt er við árekstri, skulu
                        bæði víkja til stjórnborða, svo að þau komist hvort
                        framhjá öðru á bakborða.
                        b. Telja verður, að þetta eigi við, þegar skip sést
                        beint framundan eða næstum beint framundan. Að nóttu
                        mundi þá sigluljós skipsins bera saman eða því sem
                        næst og/eða bæði hliðarljósin sjást, en að degi til
                        væri afstaða skipsins tilsvarandi.
                        c. Þegar ekki er unnt að ákvarða með vissu, hvort
                        skip séu í þeirri afstöðu, sem að framan greinir,
                        skal álíta, að svo sé, og haga siglingu í samræmi við
                        það.

           15. regla. Þegar leiðir skerast. Þegar tvö vélskip stefna þannig,
           að leiðir þeirra liggja á mis, og hætt er við árekstri, skal það
           skipið víkja, sem hefur hitt á stjórnborða, og skal, ef aðstæður
           leyfa, forðast að fara fyrir framan hitt skipið.
           16. regla. Stjórntök skips, sem víkur. Skip, sem á að víkja fyrir
           öðru skipi, skal eftir því sem framast er unnt og í tæka tíð beita
           stjórntökum, sem um munar og duga til að víkja og veita nóg rúm.
           17. regla. Stjórntök skips, sem halda skal stefnu og ferð
           óbreyttri. a. 1. Þegar annað tveggja skipa á að víkja, skal hitt
           halda stefnu sinni og ferð óbreyttri.
           2. Á skipi, sem halda skal stefnu og ferð óbreyttri, má samt sem
           áður grípa til eigin stjórntaka til að afstýra árekstri,
           jafnskjótt og ljóst er, að um borð í skipi því, sem átti að víkja,
           eru ekki gerðar viðhlítandi ráðstafanir til þess samkvæmt reglum
           þessum.

                        b. Þegar skip það, sem halda skal stefnu og ferð
                        óbreyttri, er af einhverjum ástæðum komið svo nærri,
                        að ekki verður komist hjá árekstri með því einu, sem
                        skipið er átti að víkja gerir til þess, skal hið
                        fyrrnefnda grípa til hverra þeirra úrræða, sem best
                        geta afstýrt árekstri.
                        c. Ef vélskip fylgir 2. gr. a-liðar þessarar reglu
                        til að afstýra árekstri við annað vélskip, er leiðir
                        þeirra liggja á mis, skal það, ef aðstæður leyfa,
                        ekki breyta stefnu til bakborða, þegar vikið er fyrir
                        skipi, sem það hefur á bakborðshlið.
                        d. Regla þessi leysir ekki skipið, sem á að víkja úr
                        leið, undan þeirri skyldu sinni.

           18. regla. Gagnkvæmar skyldur skipa. Komi ekki annað fram í 9.,
           10. og 13. reglu gilda eftirfarandi ákvæði:

                        a. Vélskip, sem er laust, skal víkja fyrir:

           1. stjórnvana skipi;
           2. skipi með takmarkaða stjórnhæfni;
           3. skipi að fiskveiðum;
           4. seglskipi.

                        b. Seglskip, sem er laust, skal víkja fyrir:

           1. stjórnvana skipi;
           2. skipi með takmarkaða stjórnhæfni;
           3. skipi að fiskveiðum.

                        c. Skip að fiskveiðum, sem er laust, skal eftir því
                        sem framast er unnt víkja fyrir:

           1. stjórnvana skipi;
           2. skipi með takmarkaða stjórnhæfni.

                        d. 1. Sérhvert skip, annað en stjórnvana skip eða
                        skip með takmarkaða stjórnhæfni, skal, eftir því sem
                        aðstæður leyfa, forðast að tálma örugga leið skips,
                        sem er bagað vegna djúpristu og sýnir ljós- eða
                        dagmerki, sem um getur í 28. reglu.

           2. Skip, sem er bagað vegna djúpristu, skal sigla með sérstakri
           varúð, og taka skal fullt tillit til hinna sérstöku aðstæðna
           skipsins.

                        e. Sjóflugvél á sjó skal að jafnaði halda sig fjarri
                        öllum skipum og forðast að hindra siglingu þeirra.
                        Við þær aðstæður, að hætta er á árekstri, skal
                        sjóflugvél þó fara að reglum þessa kafla.

           III. hluti. Stjórn og sigling skipa í takmörkuðu skyggni.
           19. regla. Stjórn og sigling skipa í takmörkuðu skyggni. a. Regla
           þessi á við um skip, sem eru ekki í sjónmáli hvert frá öðru, þegar
           siglt er á eða nærri svæði, þar sem skyggni er takmarkað.

                        b. Sérhvert skip skal sigla með öruggri ferð, sem
                        miðast við aðstæður og ástand hverju sinni vegna
                        takmarkaðs skyggnis. Vélskip skal hafa vélar sínar
                        viðbúnar tafarlausri gangskiptingu.
                        c. Þegar fara skal eftir reglum I. hluta þessa kafla,
                        skal á hverju skipi taka fullt tillit til aðstæðna og
                        ástands hverju sinni vegna takmarkaðs skyggnis.
                        d. Þegar aðeins verður vart nærveru annars skips í
                        ratsjá, skal ganga úr skugga um, hvort skipin muni
                        nálgast hvort annað um of og/eða hvort hætta sé á
                        árekstri. Ef svo er, skal í tæka tíð gera ráðstafanir
                        til að auka fjarlægð milli skipanna og afstýra
                        árekstri. Ef breytt er um stefnu við þau stjórntök,
                        skal eftir því sem framast er unnt komast hjá:

           1. að breyta stefnu til bakborða fyrir skipi, sem er framan við
           þverskipsstefnu, nema breytt sé stefnu fyrir skipi, sem siglt er
           fram úr;
           2. að breyta stefnu í átt að skipi, sem er þvert eða aftan við
           þverskipsstefnu.

                        e. Þegar þokumerki heyrast frá skipi, sem virðist
                        vera framan við þvert, eða óumflýjanlegt er að
                        nálgast um of annað skip, sem er framan við þvert,
                        skal sett á minnstu ferð, sem halda má óbreyttri
                        stefnu með. Þetta á við, nema því aðeins að ekki sé
                        talin hætta á árekstri. Ef nauðsyn krefur, skal
                        stöðva skipið alveg og í öllum tilvikum skal sigla
                        með ítrustu varkárni, þar til hætta á árekstri er
                        liðin hjá.

                                    Kafli C.
                               Ljós og dagmerki.

           20. regla. Notkun. a. Fylgja skal reglum þessa kafla, hvernig sem
           viðrar.

                        b. Reglunum um siglingaljós skal fylgja frá sólsetri
                        til sólaruppkomu, og má á þessum tíma engin önnur
                        ljós hafa, sem unnt er að rugla saman við hin
                        lögboðnu siglingaljós og gera erfiðara að greina þau
                        eða draga úr sérstökum einkennum þeirra eða torvelda
                        góða útsýn frá skipinu.
                        c. Á skipum, sem eru búin þeim ljósum, sem
                        fyrirskipuð eru í þessum reglum, skal einnig hafa
                        ljósin frá sólaruppkomu til sólseturs í takmörkuðu
                        skyggni, og þau má alltaf sýna, þegar það er álitið
                        nauðsynlegt.
                        d. Reglum um dagmerki skal fylgja að deginum.
                        e. Siglingaljós og dagmerki þau, sem mælt er fyrir að
                        nota og lýst er í reglunum, skulu vera í samræmi við
                        þau fyrirmæli, sem eru gefin í I. viðauka við þessar
                        reglur.

           21. regla. Skilgreiningar. a. Sigluljós er hvítt ljós, sem er
           yfir mið-langskurðarfleti skips og varpar samfelldri birtu á 225
           gráðu boga af sjóndeildarhringnum. Sigluljósi skal þannig komið
           fyrir, að það lýsi beint fram og til hliðar 22,5 gráður aftur
           fyrir þverskipsstefnu á hvorri hlið skipsins.

                        b. Hliðarljós er grænt ljós á stjórnborðshlið og
                        rautt ljós á bakborðshlið og varpi ljósin hvort um
                        sig samfelldri birtu á 112,5 gráðu boga af
                        sjóndeildarhringnum. Þeim sé þannig komið fyrir, að
                        ljósið lýsi beint fram og til hliðar 22,5 gráður
                        aftur fyrir þverskipsstefnu á hvorri hlið, eftir því
                        sem við á. Á skipi, sem er styttra en 20 metrar, má
                        hafa hliðarljósin í einu samsettu ljóskeri, sem er í
                        mið-langskurðarfleti skipsins.
                        c. Skutljós er hvítt ljós, sem er komið fyrir eins
                        nærri skut skipsins og unnt er og varpar samfelldri
                        birtu yfir 135 gráðu boga af sjóndeildarhringnum,
                        þannig að ljósið lýsi beint aftur og 67,5 gráður á
                        hvora hlið skipsins.
                        d. Dráttarljós er gult ljós, sem lýsir eins og
                        skutljósið, sem skilgreint er í c-lið þessarar reglu
                        og er komið fyrir á sama hátt.
                        e. Hringljós er ljós, sem varpar samfelldri birtu á
                        360 gráðu boga sjóndeildarhringsins.
                        f. Blossaljós er ljós, sem blossar með reglulegu
                        millibili og með tíðni, sem er 120 blossar eða fleiri
                        á hverri mínútu.

           22. regla. Langdrægni siglingaljósa. Ljós, sem kveðið er á um að
           hafa uppi í reglum þessum, skulu hafa þann ljósstyrk, sem
           tilgreindur er í 8. hluta I. viðauka við reglurnar. Ljósin skulu
           að minnsta kosti vera sýnileg þá vegalengd er hér greinir:

                        a. Á skipum, sem eru 50 metrar á lengd eða lengri:

                         sigluljós sjáist 6 sjómílur;

                         hliðarljós sjáist 3 sjómílur;

                         skutljós sjáist 3 sjómílur;

                         dráttarljós sjáist 3 sjómílur;

                         hvítt, rautt, grænt eða gult hringljós sjáist 3
                        sjómílur.

                        b. Á skipum, sem eru 12 metrar á lengd eða lengri, en
                        styttri en 50 metrar:

                         sigluljós sjáist 5 sjómílur, nema á skipum, sem eru
                        styttri en 20 metrar, lýsi ljósið 3 sjómílur;

                         hliðarljós sjáist 2 sjómílur;

                         skutljós sjáist 2 sjómílur;

                         dráttarljós sjáist 2 sjómílur;

                         hvítt, rautt, grænt eða gult hringljós sjáist 2
                        sjómílur.

                        c. Á skipum, sem eru styttri en 12 metrar:

                         sigluljós sjáist 2 sjómílur;

                         hliðarljós sjáist 1 sjómílu;

                         skutljós sjáist 2 sjómílur;

                         dráttarljós sjáist 2 sjómílur;

                         hvítt, rautt, grænt eða gult hringljós sjáist 2
                        sjómílur.

                        d. Á lítt áberandi skipum að nokkru í kafi eða hlutum
                        í drætti:

                         hvítt hringljós sjáist 3 sjómílur.

           23. regla. Vélskip, sem er laust. a. Vélskip, sem er laust, skal
           hafa uppi:
           1. sigluljós frammá;
           2. annað sigluljós aftar og ofar en sigluljósið frammá. Skip,
           styttri en 50 metrar, eru ekki skyld að hafa þetta ljós, en mega
           hafa það;
           3. hliðarljós;
           4. skutljós.

                        b. Svifskip, sem fer á loftpúða yfir sjóinn og án
                        nokkurs særýmis, skal auk þeirra siglingaljósa, sem
                        kveðið er á um að hafa í a-lið þessarar reglu, hafa
                        uppi gult hring-blossaljós.
                        c. 1. Vélskip, styttra en 12 metrar, má í stað ljósa
                        þeirra, sem kveðið er á um í a-lið þessarar reglu,
                        hafa uppi hvítt hringljós auk hliðarljósanna.

           2. Vélskip, sem er styttra en 7 metrar og fer með 7 sjómílna
           hámarkshraða á klukkustund, má hafa uppi hvítt hringljós í stað
           þeirra ljósa, sem kveðið er á um í a-lið þessarar reglu, og skal
           einnig hafa uppi hliðarljós, ef framkvæmanlegt er.
           3. Sigluljósinu eða hringljósinu á vélskipi, sem er styttra en 12
           metrar, má koma fyrir utan mið-langskurðarflatar skipsins, sé
           annað óframkvæmanlegt, þó að því tilskildu að skipið sé búið
           samsettu hliðarljóskeri, sem haft skal í mið-langskurðarfletinum
           eða eins nærri og mögulegt er í sama langskurðarfleti og
           sigluljósið eða hringljósið.
           24. regla. Skip, sem draga eða ýta. a. Vélskip, sem dregur
           eitthvað, skal hafa uppi:
           1. tvö sigluljós og sé annað lóðrétt upp af hinu, og koma þau í
           stað ljósanna, sem kveðið er á um í 1. eða 2. gr. a-liðar í 23.
           reglu; þrjú sigluljós, lóðrétt hvert upp af öðru, þegar lengd
           þess, sem dregið er, mæld frá skut skipsins, sem dregur, til
           afturenda þess, sem dregið er, verður yfir 200 metra;
           2. hliðarljós;
           3. skutljós;
           4. dráttarljós, lóðrétt ofan við skutljósið;
           5. tígullaga dagmerki, þar sem best verður séð, þegar lengd þess,
           sem dregið er, er yfir 200 metra.

                        b. Þegar skip, sem ýtir, og annað, sem ýtt er áfram,
                        eru fast tengd í eina samsetta heild, þá skal líta á
                        þau sem eitt vélskip, og hafa skal uppi ljós, sem
                        mælt er fyrir um í 23. reglu.
                        c. Þegar vélskip ýtir einhverju áfram eða dregur sér
                        við hlið í öðrum tilvikum en þeim, að um samsetta
                        heild sé að ræða, þá skal skipið hafa uppi þessi
                        ljós:

           1. tvö sigluljós og sé annað lóðrétt upp af hinu, og koma þau í
           stað ljósanna, sem kveðið er á um í 1. eða 2. gr. a-liðar í 23.
           reglu;
           2. hliðarljós;
           3. skutljós.

                        d. Þegar a- eða c-liður þessarar reglu á við vélskip,
                        þá skal það ennfremur hlíta 2. gr. a-liðar í 23.
                        reglu.
                        e. Á skipi eða öðru því, sem dregið er og ekki fellur
                        undir g-lið þessarar reglu, skal hafa uppi:

           1. hliðarljós;
           2. skutljós;
           3. tígullaga dagmerki, þar sem best verður séð, þegar lengd þess,
           sem dregið er, verður yfir 200 metra.

                        f. Ef fleiri skip eru dregin eða þeim ýtt í hóp,
                        skulu þau sýna ljós eins og um eitt skip væri að
                        ræða:

           1. skip, sem ýtt er áfram og ekki er hluti samsettrar heildar,
           skal hafa hliðarljós fram á skipinu;
           2. skip, sem dregið er við hlið dráttarskips, skal hafa uppi
           skutljós og frammá skipinu hliðarljós.

                        g. Lítt áberandi skip að hluta í kafi eða hlutur í
                        drætti, eða samfelld heild slíkra skipa eða hluta,
                        skal hafa uppi:

           1. ef breiddin er undir 25 metrum, hvítt hringljós á eða við
           framendann og annað á eða við afturendann; undanteknar eru
           farmslöngur (dracones), sem ekki þurfa að hafa ljós á eða við
           framendann;
           2. ef breiddin er 25 metrar eða meiri, tvö hvít hringljós að auki,
           sem komið skal fyrir á eða við þá staði, sem breiddin er mest;
           3. ef lengdin fer yfir 100 metra, hvít hringljós til viðbótar, sem
           staðsett skulu milli ljósanna, sem fyrirskipuð eru í 1. og 2. gr.
           þessa liðar, á þann veg, að fjarlægðin milli ljósanna fari ekki
           fram úr 100 metrum;
           4. tígullaga dagmerki á eða við afturenda aftasta skipsins eða
           hlutarins, sem dreginn er, og, fari lengd þess, sem dregið er,
           fram úr 200 metrum, skal haft uppi annað tígullaga dagmerki, þar
           sem best verður séð og svo nærri framenda, sem unnt er.

                        h. Sé af gildri ástæðu óframkvæmanlegt á skipi eða
                        öðru því, sem dregið er, að hafa uppi ljós þau eða
                        merki, sem kveðið er á um í e- eða g-lið þessarar
                        reglu, þá skal gera allar hugsanlegar ráðstafanir til
                        að lýsa upp skipið eða það, sem dregið er. Annars
                        skal að minnsta kosti gera viðvart um að verið sé með
                        slíkt skip eða annað í drætti.
                        i. Sé af gildri ástæðu óframkvæmanlegt á skipi, sem
                        að jafnaði er ekki notað sem dráttarskip, að hafa
                        uppi ljós þau, sem kveðið er á um í a- eða c-lið
                        þessarar reglu, skal því ekki skylt að sýna þau ljós,
                        þegar það dregur annað skip, sem er í nauðum statt,
                        eða á annan hátt þarf aðstoðar við. Allar tiltækar
                        ráðstafanir skulu gerðar til að láta í ljós tengslin
                        milli skips þess, er dregur, og þess, sem dregið er,
                        eins og 36. regla heimilar, svo sem að varpa ljósi á
                        dráttartaugina.

           25. regla. Seglskip, sem er laust, og skip undir árum. a.
           Seglskip, sem er laust, skal hafa uppi:
           1. hliðarljós;
           2. skutljós.

                        b. Á seglskipi, sem er styttra en 20 metrar, má hafa
                        ljós þau, sem kveðið er á um í a-lið þessarar reglu,
                        í einu samsettu ljóskeri, á eða nærri siglutoppi, þar
                        sem það sést best.
                        c. Á seglskipi, sem er laust, má auk þeirra ljósa,
                        sem kveðið er á um í a-lið, hafa uppi, á eða nærri
                        siglutoppi, þar sem þau sjást best, tvö hringljós,
                        annað lóðrétt upp af hinu. Efra ljósið skal vera
                        rautt og neðra ljósið grænt. Hringljósin má þó ekki
                        hafa uppi með samsetta ljóskerinu, sem heimilað er í
                        b-lið.
                        d. 1. Á seglskipi, sem er styttra en 7 metrar, skal
                        hafa uppi ljósin, sem kveðið er á um í a- eða b-lið,
                        ef slíkt er framkvæmanlegt. Ef seglskipið hefur ekki
                        uppi þessi ljós, skal raflugt eða tendrað ljósker,
                        sem sýnir hvítt ljós, vera tiltækt, og skal því
                        brugðið upp í tæka tíð til að hindra árekstur.

           2. Á skipi undir árum má hafa uppi þau ljós, sem seglskip á að
           hafa samkvæmt þessari reglu, en ef þau ljós eru ekki sýnd, skal
           raflugt eða tendrað ljósker, sem sýnir hvítt ljós, vera tiltækt,
           og skal því brugðið upp í tæka tíð til að hindra árekstur.

                        e. Á skipi undir seglum, sem jafnframt er knúið
                        vélarafli, skal frammá skipinu, þar sem best verður
                        séð, hafa uppi keilu og vísi oddur keilunnar niður.

           26. regla. Fiskiskip. a. Skip að fiskveiðum, hvort sem það er
           laust eða liggur við akkeri, skal aðeins hafa uppi þau ljós og
           merki, sem kveðið er á um í þessari reglu.

                        b. Skip að togveiðum, þ.e. skip, sem dregur vörpu eða
                        annað veiðarfæri í sjó, skal hafa uppi:

           1. tvö hringljós, annað lóðrétt upp af hinu; efra ljósið skal vera
           grænt og neðra ljósið hvítt; eða dagmerki, sem er tvær keilur,
           önnur lóðrétt upp af hinni, og snúi topparnir saman; á skipi,
           styttra en 20 metrar, má í stað þessa dagmerkis hafa uppi körfu;
           2. sigluljós, aftar og ofar en græna hringljósið; á skipi, styttra
           en 50 metrar, er ekki skylt að hafa uppi þetta ljós, en það má
           hafa;
           3. hliðarljós og skutljós, þegar það er á ferð, auk þeirra ljósa,
           sem á að hafa uppi eftir þessum lið.

                        c. Skip að fiskveiðum, annað en skip að togveiðum,
                        skal hafa uppi:

           1. tvö hringljós, annað lóðrétt upp af hinu; efra ljósið skal vera
           rautt og neðra ljósið hvítt; eða dagmerki, sem er tvær keilur,
           önnur lóðrétt upp af hinni, og snúi topparnir saman; á skipi,
           styttra en 20 metrar, má í stað þessa dagmerkis hafa uppi körfu;
           2. hvítt hringljós eða keilu, þegar veiðarfæri í sjó nær lengra en
           150 metra í lárétta stefnu frá skipinu, og snúi toppur keilunnar
           upp og í þá átt, sem veiðarfærið liggur;
           3. hliðarljós og skutljós, þegar það er á ferð, auk þeirra ljósa,
           sem á að hafa uppi eftir þessum lið.

                        d. Á skipi að fiskveiðum, rétt í námunda við önnur
                        skip [að fiskveiðum],^1) má auk þess hafa uppi þau
                        viðbótarmerki, sem lýst er í II. viðauka við þessar
                        reglur.
                        e. Þegar skip er ekki að fiskveiðum, má ekki hafa
                        uppi þau ljós eða dagmerki, sem kveðið er á um að
                        sýna í þessari reglu, heldur aðeins þau ljós og
                        dagmerki, sem jafnlöng skip eiga að sýna.

   ^1)[9]L. 25/1990, 2. gr.

           27. regla. Stjórnvana skip og skip með takmarkaða stjórnhæfni. a.
           Stjórnvana skip skal hafa uppi:
           1. tvö rauð hringljós, annað lóðrétt upp af hinu, og þar sem þau
           sjást best;
           2. tvær kúlur eða áþekk dagmerki, annað lóðrétt upp af hinu, og
           þar sem þau sjást best;
           3. hliðarljós og skutljós, þegar skipið er á ferð, auk þeirra
           ljósa, sem á að hafa uppi eftir þessum lið.

                        b. Skip með takmarkaða stjórnhæfni, nema skip, sem
                        starfar að hreinsun tundurduflasvæða, skal hafa uppi:

           1. þrjú hringljós, lóðrétt hvert upp af öðru, og þar sem þau sjást
           best. Efsta og neðsta ljósið skal vera rautt, en miðljósið hvítt;
           2. sem dagmerki þrjú tákn, lóðrétt hvert upp af öðru, og þar sem
           best verður séð. Efsta og neðsta merkið á að vera kúla, en
           miðmerkið tígullaga;
           3. sigluljós, hliðarljós og skutljós, þegar það er á ferð, auk
           þeirra ljósa, sem á að hafa uppi eftir 1. gr. þessa liðar;
           4. ljós eða dagmerki þau, sem mælt er fyrir um í 30. reglu, þegar
           legið er við akkeri, auk ljósa og dagmerkja, sem kveðið er á um að
           sýna í 1. og 2. gr. þessa liðar.

                        c. Vélskip, sem dregur, þannig að geta þess eða þess,
                        sem dregið er, til að víkja frá stefnu er verulega
                        takmörkuð, skal hafa uppi, auk ljósanna og
                        dagmerkjanna, sem kveðið er á um í a-lið 24. reglu,
                        ljósin eða dagmerkin, sem fyrirskipuð eru í 1. og 2.
                        gr. b-liðar þessarar reglu.
                        d. Dýpkunarskip eða skip við neðansjávarvinnu, sem
                        hefur takmarkaða stjórnhæfni, skal hafa uppi þau ljós
                        eða dagmerki, sem kveðið er á um í 1., 2. og 3. gr.
                        b-liðar þessarar reglu; er skipið mætir hindrun, skal
                        það ennfremur hafa uppi:

           1. tvö rauð hringljós, annað lóðrétt upp af hinu, eða tvær kúlur,
           önnur lóðrétt upp af hinni, sem sýna á hvora hlið hindrunin er;
           2. tvö græn hringljós, annað lóðrétt upp af hinu, eða tvö
           tígullaga merki, annað lóðrétt upp af hinu, sem sýna á hvora hlið
           önnur skip geta siglt framhjá;
           3. þegar legið er við akkeri, ljós þau eða dagmerki, sem kveðið er
           á um í þessum lið, í stað ljósanna eða dagmerkjanna, sem
           fyrirskipuð eru í 30. reglu.

                        e. Þegar stærð skips að köfunarstörfum veldur því, að
                        óframkvæmanlegt er að hafa uppi öll þau ljós og
                        dagmerki, sem kveðið er á um í d-lið þessarar reglu,
                        þá skal það sýna:

           1. þrjú hringljós, lóðrétt hvert upp af öðru, þar sem þau sjást
           best. Efsta og neðsta ljósið skal vera rautt, en miðljósið hvítt;
           2. stíft spjald með nákvæmri mynd af alþjóðafánanum A. Spjaldið
           skal ekki vera lægra en einn metri á hæð og þess skal gætt, að það
           sjáist úr öllum áttum.

                        f. Skip, sem starfar að hreinsun tundurduflasvæða,
                        skal auk ljósanna, sem kveðið er á um í 23. reglu að
                        vélskip skuli sýna, eða ljósanna eða dagmerkis, sem
                        fyrirskipuð eru skipum, sem liggja við akkeri, í 30.
                        reglu, eftir því sem við á, hafa uppi þrjú græn
                        hringljós eða þrjár kúlur. Eitt þessara ljósa eða
                        dagmerkja skal vera á eða nálægt húni framsiglu og
                        eitt á hvorum enda framrár. Ljósin eða kúlurnar
                        merkja, að hættulegt sé fyrir önnur skip að fara nær
                        hinu skipinu en 1000 metra.
                        g. Á skipum, sem eru styttri en 12 metrar, öðrum en
                        þeim, sem eru að köfunarstörfum, er ekki skylt að
                        hafa uppi þau ljós eða dagmerki, sem fyrirskipuð eru
                        í þessari reglu.
                        h. Ljós og dagmerki, sem á að hafa uppi eftir þessari
                        reglu, eru ekki merki skipa, er þarfnast aðstoðar og
                        eru í sjávarháska. Neyðarmerkjum er lýst í IV.
                        viðauka við þessar reglur.

           28. regla. Skip böguð vegna djúpristu. Skip, sem er bagað vegna
           djúpristu, má auk ljósa þeirra, sem mælt er fyrir um í 23. reglu,
           að vélskip skuli sýna, hafa uppi, þar sem best verður séð, þrjú
           rauð hringljós, lóðrétt hvert upp af öðru, eða sívalning.
           29. regla. Hafnsöguskip. a. Skip, sem gegnir hafnsöguerindum, skal
           hafa uppi:
           1. tvö hringljós á eða nærri siglutoppi, annað lóðrétt upp af
           hinu; efra ljósið skal vera hvítt, neðra ljósið rautt;
           2. auk þess hliðarljós og skutljós, þegar það er laust;
           3. þegar legið er við akkeri, auk ljósanna, sem lýst er í 1. gr.,
           þau ljós eða dagmerki, sem fyrirskipuð eru í 30. reglu um skip,
           sem liggja við akkeri.

                        b. Á hafnsöguskipi, sem gegnir ekki leiðsöguerindum,
                        skal hafa uppi sömu ljós eða dagmerki og sams konar
                        skip jafnlöng eiga að hafa uppi.

           30. regla. Skip, sem liggja við akkeri eða standa á grunni. a.
           Skip, sem liggur við akkeri, skal hafa uppi, þar sem best verður
           séð:
           1. hvítt hringljós eða kúlu framan til á skipinu;
           2. annað hvítt hringljós á eða nærri skut og lægra en ljósið, sem
           kveðið er á um í 1. gr.

                        b. Skip, sem er styttra en 50 metrar, má í stað
                        ljósanna, sem mælt er fyrir um í a-lið, hafa uppi
                        hvítt hringljós, þar sem best verður séð.
                        c. Þegar skip, sem er 100 metrar á lengd eða lengra,
                        liggur við akkeri, þá skal jafnframt lýsa upp þilför
                        þess með vinnuljósum þeim, sem um borð eru, eða öðrum
                        jafngildum ljósgjöfum. Önnur skip, sem liggja við
                        akkeri, má lýsa upp á sama hátt.
                        d. Skip, sem stendur á grunni, skal hafa uppi þau
                        ljós, sem mælt er fyrir um að sýna í a- og b-lið
                        þessarar reglu, og auk þess, þar sem best verður séð:

           1. tvö rauð hringljós, annað lóðrétt upp af hinu;
           2. þrjár kúlur, hver lóðrétt upp af annarri.

                        e. Á skipi, styttra en 7 metrar, er ekki skylt að
                        hafa uppi þau ljós eða dagmerki, sem kveðið er á um í
                        a- og b-lið þessarar reglu, þegar legið er við akkeri
                        annars staðar en í eða nálægt þröngu sundi eða ál eða
                        á akkerislegu eða þar sem er almenn umferð skipa.
                        f. Á skipi, styttra en 12 metrar, þegar það stendur á
                        grunni, er ekki skylt að hafa uppi ljós þau eða
                        dagmerki, sem fyrirskipuð eru í 1. og 2. gr. d-liðar
                        þessarar reglu.

           31. regla. Sjóflugvélar. Þegar óframkvæmanlegt reynist að hafa
           uppi ljós og dagmerki á sjóflugvél, með þeim einkennum, lögun og
           staðsetningu, sem krafist er í reglum þessa kafla, þá skal
           flugvélin hafa uppi ljós og dagmerki, sem fara eins nærri hinum
           réttu einkennum og staðsetningu og framast er unnt.

                                    Kafli D.
                              Hljóð- og ljósmerki.

           32. regla. Skilgreiningar. a. Flauta er sérhvert hljóðgefandi
           tæki, sem getur gefið frá sér þau hljóð, sem á að gefa, og
           fullnægir þeim sérstöku kröfum, sem eru settar fram í III. viðauka
           við þessar reglur.

                        b. Stutt hljóð merkir hljóð, sem varir í um það bil
                        eina sekúndu.
                        c. Langt hljóð merkir hljóð, sem varir í fjórar til
                        sex sekúndur.

           33. regla. Tæki til hljóðmerkjagjafa. a. Skip, sem er 12 metrar á
           lengd eða lengra, skal búið flautu og skipsklukku. Skip, sem er
           100 metrar á lengd eða lengra, skal auk þess vera búið málmtrumbu
           og verði hljómur hennar og hljóð ekki tekið fyrir
           klukknahringingu. Skipsflautan, klukkan og málmtrumban eiga að
           fullnægja þeim sérstöku kröfum, sem eru settar fram í III. viðauka
           við þessar reglur. Í stað klukkunnar eða málmtrumbunnar má nota
           annað tæki, sem gefur sömu hljóðeinkenni og þau hvort um sig. Þess
           skal þó gætt, að ávallt sé unnt að gefa hin fyrirskipuðu
           hljóðmerki með handafli.

                        b. Ekki er skylt að búa skip, sem er styttra en 12
                        metrar, hljóðgjöfum þeim, sem kveðið er á um í a-lið.
                        En ef skipið er ekki búið þessum tækjum, skal það
                        hafa einhvern annan útbúnað, sem gefur frá sér
                        fullnægjandi hljóð.

           34. regla. Stjórntök og viðvörunarmerki. a. Þegar skip eru í
           sjónmáli hvert frá öðru, skal á vélskipi, sem er laust, og ef
           beitt er stjórntökum, sem heimiluð eru eða krafist er í reglum
           þessum, láta það í ljós með eftirfarandi hljóðmerkjum frá
           flautunni:

            eitt stutt hljóð merkir: Ég sný til stjórnborða;

            tvö stutt hljóð merkja: Ég sný til bakborða;

            þrjú stutt hljóð merkja: Ég læt vélina knýja aftur á bak.

                        b. Á hverju skipi má auk hljóðmerkja, sem lýst er í
                        a-lið þessarar reglu, gefa ljósmerki, sem eftir
                        atvikum eru endurtekin á meðan stefnu skipsins eða
                        ferð er breytt:

           1. Ljósmerki þessi skulu hafa svohljóðandi merkingu:

            einn blossi merkir: Ég sný til stjórnborða;

            tveir blossar merkja: Ég sný til bakborða;

            þrír blossar merkja: Ég læt vélina knýja aftur á bak.

           2. Lengd hvers blossa skal vera um það bil ein sekúnda; bilið
           milli blossanna skal einnig vera um það bil ein sekúnda og bil
           milli ljósmerkja, sem eru send hvert á eftir öðru, skal ekki vera
           styttra en 10 sekúndur.
           3. Ef skipið er búið sérstöku ljóskeri til þessara merkjagjafa,
           skal það vera hvítt hringljós, sem sést að minnsta kosti í 5
           sjómílna fjarlægð og skal það fullnægja þeim fyrirmælum, sem eru
           sett í I. viðauka við þessar reglur.

                        c. Þegar skip eru í sjónmáli hvort frá öðru í þröngu
                        sundi eða ál, gilda þessar reglur:

           1. Á skipi, sem ætlar að sigla fram úr öðru skipi, skal í samræmi
           við 1. gr. e-liðar í 9. reglu láta vita um fyrirhugaða
           framúrsiglingu með hljóðmerkjum frá flautunni:

            tvö löng hljóð með eftirfarandi stuttu hljóði merkja: Ég ætla
           að sigla fram úr yður á stjórnborða;

            tvö löng hljóð með eftirfarandi tveimur stuttum hljóðum merkja:
           Ég ætla að sigla fram úr yður á bakborða.

           2. Á skipi því, sem sigla á fram úr, skal í samræmi við 1. gr.
           e-liðar í 9. reglu láta í ljós að fallist sé á framúrsiglingu með
           þessum hljóðmerkjum frá flautunni:

            eitt langt hljóð, eitt stutt, eitt langt og eitt stutt hljóð; og
           skal gefa hljóðmerkin í þessari röð.

                        d. Þegar skip eru í sjónmáli hvort frá öðru og
                        nálgast hvort annað, en fyrirætlanir og sigling
                        annars skipsins er af einhverjum ástæðum óskiljanleg
                        stjórnendum hins, eða efast er um, að fullnægjandi
                        ráðstafanir séu gerðar á hinu skipinu til að komast
                        hjá árekstri, þá skal þegar í stað láta slíkar
                        efasemdir í ljós með því að blása hratt að minnsta
                        kosti 5 stutt hljóð í flautuna. Auk hljóðmerkisins má
                        sýna ljósmerki, sem eru a.m.k. 5 stuttir blossar, er
                        lýsa hratt hver á eftir öðrum.
                        e. Á skipi, sem nálgast bugðu eða svæði í sundi eða
                        ál, þar sem önnur skip geta verið í hvarfi, skal gefa
                        eitt langt hljóð. Á skipi, sem nálgast bugðuna eða
                        hvarfið hinum megin frá, þar sem hljóðmerkið kann að
                        heyrast, skal því svarað með öðru löngu hljóði.
                        f. Ef skip eru búin flautum með meira en 100 metra
                        innbyrðis fjarlægð, þá skal aðeins nota eina flautu
                        til að gefa hljóðmerki vegna stjórntaka og til
                        viðvörunar.

           35. regla. Hljóðmerki í takmörkuðu skyggni. Á eða nærri svæði, þar
           sem skyggni er takmarkað, skal, hvort sem er á nóttu eða degi,
           gefa hljóðmerki þau, sem lýst er í þessari reglu, þannig:

                        a. Á vélskipi, sem er á ferð, skal með 2ja mínútna
                        millibili í mesta lagi láta kveða við eitt langt
                        hljóð.
                        b. Á vélskipi, sem er laust, en hefur stöðvast og er
                        ferðlaust, skal með 2ja mínútna millibili í mesta
                        lagi láta kveða við tvö löng hljóð með um það bil 2ja
                        sekúndna þögn á milli þeirra.
                        c. Á stjórnvana skipi, skipi með takmarkaða
                        stjórnhæfni, skipi, sem er bagað vegna djúpristu,
                        seglskipi, skipi að fiskveiðum og skipi, sem dregur
                        annað skip eða ýtir því, skal í stað hljóðmerkja
                        þeirra, sem fyrirskipað er að gefa í a- eða b-lið
                        þessarar reglu, með 2ja mínútna millibili í mesta
                        lagi gefa þrjú hljóð hvert á eftir öðru, sem sé eitt
                        langt hljóð og á eftir því tvö stutt hljóð.
                        d. Skip, sem liggja við akkeri og eru að fiskveiðum
                        eða öðrum störfum, sem takmarka stjórnhæfni þeirra,
                        skulu í stað hljóðmerkja þeirra, sem kveðið er á um í
                        g-lið þessarar reglu, gefa hljóðmerkið, sem
                        c-liðurinn mælir fyrir um.
                        e. Á skipi, sem dregið er, eða ef fleiri en eitt skip
                        eru dregin, þá á síðasta skipi í lestinni, ef það er
                        mannað, skal með 2ja mínútna millibili í mesta lagi
                        gefa fjögur hljóð hvert á eftir öðru, sem sé eitt
                        langt hljóð og á eftir því þrjú stutt. Þegar því
                        verður við komið, skal gefa þetta hljóðmerki strax á
                        eftir hljóðmerkjum dráttarskipsins.
                        f. Þegar skip, sem ýtir, og annað, sem ýtt er áfram,
                        eru fast tengd í eina samsetta heild, þá skal líta á
                        þau sem vélskip og gefa skal hljóðmerki þau, sem
                        fyrirskipað er að gefa í a- eða b-lið þessarar reglu,
                        eftir því sem við á.
                        g. Á skipi, sem liggur við akkeri, skal með einnar
                        mínútu millibili í mesta lagi hringja skipsklukkunni
                        ótt og títt í um það bil 5 sekúndur. Á skipum, sem
                        eru 100 metrar á lengd eða lengri, skal hringja
                        klukkunni frammá skipinu, og strax á eftir
                        klukknahringingunni skal berja málmtrumbu afturá
                        skipinu ótt og títt í um það bil 5 sekúndur. Á skipi,
                        sem liggur við akkeri, má auk þess gefa þrjú hljóð
                        hvert á eftir öðru, sem sé eitt stutt, eitt langt og
                        eitt stutt hljóð, til að vara skip, sem nálgast, við
                        stað skipsins og hver hætta kunni að vera á árekstri.
                        h. Á skipi, sem stendur á grunni, skal hringja
                        klukkunni ótt og títt í um það bil 5 sekúndur, og ef
                        þess er krafist skal berja málmtrumbuna eins og
                        kveðið er á um í g-lið þessarar reglu. Auk þess skal
                        slá þrjú aðgreind og greinileg högg á klukkuna strax
                        á undan og eftir hverri klukknahringingu. Á skipi,
                        sem stendur á grunni, má auk þess gefa önnur
                        hljóðmerki með flautunni eftir því sem við á.
                        i. Á skipi, sem er styttra en 12 metrar, er ekki
                        skylt að gefa ofangreind hljóðmerki. Ef slík
                        hljóðmerki eru ekki gefin, skal með 2ja mínútna
                        millibili í mesta lagi gefa einhver önnur greinileg
                        hljóðmerki.
                        j. Á hafnsöguskipi, sem gegnir leiðsöguerindum, má
                        auk hljóðmerkja, sem kveðið er á um í a-, b- eða
                        g-lið þessarar reglu, gefa fjögur stutt hljóð til
                        auðkenningar hafnsöguskipinu.

           36. regla. Merki til að vekja á sér athygli. Á sérhverju skipi má
           sýna ljós eða gefa hljóðmerki, ef það telst nauðsynlegt til þess
           að vekja athygli áhafnar um borð í öðru skipi. Þessum ljós- eða
           hljóðmerkjum má þó ekki rugla saman við neitt af þeim merkjum, sem
           heimilað er að nota annars staðar í þessum reglum. Einnig má beina
           ljóskastara í átt að hættunni, en þó þannig, að það trufli ekki
           önnur skip. Hvers konar ljós, sem notað er til þess að vekja
           athygli annars skips, skal vera þannig að það verði ekki tekið
           fyrir nein þau ljós, er varða siglingaöryggi. Svo regla þessi megi
           ná tilgangi sínum, skal forðast að nota sterk blikk- eða
           hverfi-ljós, svo sem strobe eða þess háttar.
           37. regla. Neyðarmerki. Þegar skip er í sjávarháska og þarfnast
           aðstoðar, skal nota eða sýna þau merki, sem lýst er í IV. viðauka
           við þessar reglur.

                                    Kafli E.
                                  Undanþágur.

           38. regla. Undanþágur. Sérhvert skip (eða flokkur skipa), sem
           lagður er kjölur að eða er á samsvarandi smíðastigi, áður en
           þessar reglur taka gildi, má, svo fremi að skipið uppfylli kröfur
           í alþjóðareglum til að koma í veg fyrir árekstra á sjó 1960, vera
           undanþegið að fylgja þessum reglum varðandi þau atriði, sem hér
           greinir:

                        a. Uppsetningu ljósa með þá langdrægni, sem krafist
                        er í 22. reglu, í allt að 4 ár frá þeim degi, að
                        þessar reglur taka gildi.
                        b. Uppsetningu ljósa með þeim sérstöku
                        litareinkennum, sem krafist er í 7. hluta í I.
                        viðauka við þessar reglur, í allt að 4 ár frá þeim
                        degi, að þessar reglur taka gildi.
                        c. Tilfærslu ljósa vegna breytinga frá ensku máli í
                        metrakerfi og notkun lengdarmála upp á heilan og
                        hálfan metra, um alla framtíð.
                        d. 1. Tilfærslu á sigluljósi skipa, sem eru styttri
                        en 150 metrar, vegna fyrirmæla í 3. hluta a. í I.
                        viðauka við þessar reglur, um alla framtíð.

           2. Tilfærslu sigluljósa skipa, sem eru 150 metrar á lengd eða
           lengri, vegna fyrirmæla í 3. hluta a. í I. viðauka við þessar
           reglur, í allt að 9 ár frá þeim degi, er þessar reglur taka gildi.

                        e. Tilfærslu sigluljósa vegna fyrirmæla í 2. hluta b.
                        í I. viðauka við þessar reglur, í allt að 9 ár frá
                        þeim degi, er þessar reglur taka gildi.
                        f. Tilfærslu hliðarljósa vegna fyrirmæla í 3. hluta
                        b. í I. viðauka við þessar reglur, í allt að 9 ár frá
                        þeim degi, er þessar reglur taka gildi.
                        g. Fyrirmæli um hljóðmerkjatæki, sem kveðið er á um í
                        III. viðauka við þessar reglur, í allt að 9 ár frá
                        þeim degi, er þessar reglur taka gildi.
                        h. Tilfærslu hringljósa í samræmi við 9. hluta b. í
                        I. viðauka við þessar reglur, um alla framtíð.

                                  I. Viðauki.
           Staðsetning ljósa og merkja, sérstök gerð þeirra og lögun.

           1. Skilgreining. Hæð upp frá bol skipsins merkir hæð upp frá
           efsta þilfari, sem nær stafna á milli. Skal hæðin mæld frá punkti,
           sem er lóðrétt undir ljósinu.
           2. Lóðrétt staðsetning siglingaljósa og fjarlægð á milli þeirra.
           a. Á vélskipi, sem er 20 metrar á lengd eða lengra, skal koma
           sigluljósum fyrir sem hér segir:
           1. Fremra sigluljósið, eða ef einungis er haft uppi eitt
           sigluljós, þá það ljós, skal að minnsta kosti vera í 6 metra hæð
           upp frá bol skipsins. Ef skipið er breiðara en 6 metrar, þá skal
           ljósið vera að minnsta kosti jafnmarga metra upp frá bol skipsins
           og breidd skipsins nemur. Sigluljósið þarf þó ekki að setja hærra
           en 12 metra upp frá bol skipsins.
           2. Þegar 2 sigluljós eru höfð uppi skal aftara ljósið vera að
           minnsta kosti 4,5 metrum hærra en fremra ljósið, mælt í lóðlínu.

                        b. Lóðrétt fjarlægð milli sigluljósa vélskipa skal
                        vera svo mikil, að aftara sigluljósið sjáist frá
                        sjávarfleti í 1000 metra fjarlægð frá stafni
                        skipsins, og við eðlilegan stafnhalla ofan við fremra
                        sigluljósið og aðgreint frá því.
                        c. Sigluljósi vélskips, sem er 12 metrar á lengd eða
                        lengra, en styttra en 20 metrar, skal komið fyrir
                        a.m.k. í 2,5 metra hæð ofan við borðstokk skipsins.
                        d. [Efsta ljósið á vélskipi, sem er styttra en 12
                        metrar, má vera lægra en 2,5 metra ofan við
                        borðstokkinn. Þegar sigluljós er samt sem áður haft
                        uppi auk hliðarljósa og skutljóss, eða auk
                        hliðarljósa er haft uppi hringljós eins og lýst er í
                        23. reglu c. 1., þá skal sigluljósið eða hringljósið
                        vera að minnsta kosti einum metra hærra en
                        hliðarljósin.]^1)
                        e. Öðru tveggja eða einu þriggja sigluljósa, sem
                        vélskip skulu hafa uppi, er þau draga annað skip eða
                        ýta því, skal komið fyrir annað hvort á sama stað og
                        fremra eða aftara sigluljósi vélskipa; séu ljósin
                        höfð uppi á aftursiglu, skal það lægsta þeirra að
                        minnsta kosti vera 4,5 metrum hærra en fremra
                        sigluljósið.
                        f. 1. Sigluljósinu eða ljósunum, sem kveðið er á um í
                        a-lið 23. reglu, skal ætíð komið fyrir ofan við og
                        laust við önnur ljós og hindranir, nema svo standi á,
                        eins og lýst er í 2. gr. þessa liðar.

           2. Sé óframkvæmanlegt að hafa hringljósin, sem fyrirskipuð eru í
           1. gr. b-liðar 27. reglu eða 28. reglu, undir sigluljósunum, má
           koma þeim fyrir ofan við aftara sigluljósið eða milli fremra og
           aftara sigluljóssins, svo fremi að framfylgt verði ákvæðum c-liðar
           3. hluta þessa viðauka.

                        g. Á vélskipi má ekki setja hliðarljós hærra yfir bol
                        skipsins en sem nemur ^3/[4] af hæð fremra
                        sigluljóssins. Hliðarljósin mega ekki vera svo lág,
                        að þeim verði ruglað saman við þilfarsljós.
                        h. Ef hliðarljósin eru í samsettu ljóskeri á skipi,
                        sem er styttra en 20 metrar, þá skulu hliðarljósin
                        vera að minnsta kosti einn metra neðan við
                        sigluljósið.
                        i. Þegar mælt er fyrir í reglunum að hafa uppi tvö
                        eða þrjú ljós lóðrétt hvert upp af öðru, skal
                        fjarlægð milli ljósanna vera sem hér segir:

           1. Á skipi, sem er 20 metrar á lengd eða lengra, skulu að minnsta
           kosti vera 2 metrar á milli ljósanna. Neðra eða neðsta ljósinu
           skal, nema hafa skuli uppi dráttarljós, komið fyrir að minnsta
           kosti í 4 metra hæð upp frá bol skipsins.
           2. [Á skipi, sem er styttra en 20 metrar, skal að minnsta kosti
           vera einn metri á milli ljósanna. Neðsta ljósinu skal, nema hafa
           skuli uppi dráttarljós, komið fyrir að minnsta kosti í tveggja
           metra hæð ofan við borðstokk skipsins.]^1)
           3. Þegar þrjú ljós eru höfð uppi, skal vera jafnt bil á milli
           þeirra.

                        j. Á skipi að fiskveiðum skal lægra hringljósið, er
                        þau skip skulu hafa uppi, vera svo hátt ofan við
                        hliðarljósin að nemi að minnsta kosti tvöfaldri
                        fjarlægð milli hringljósanna.
                        k. Þegar höfð eru uppi tvö akkerisljós, skal fremra
                        ljósið, sem krafist er samkvæmt ákvæðum 1. gr.
                        a-liðar 30. reglu, vera að minnsta kosti 4,5 metrum
                        ofar en aftara ljósið. Á skipi, sem er 50 metrar á
                        lengd eða lengra, skal fremra akkerisljósinu komið
                        fyrir að minnsta kosti í 6 metra hæð upp frá bol
                        skipsins.

           3. Lárétt staðsetning ljósa og fjarlægð á milli þeirra. a. Lárétt
           fjarlægð milli sigluljósa á skipi, sem er skylt að hafa uppi tvö
           sigluljós, skal vera að minnsta kosti hálf skipslengdin, en þarf
           þó ekki að vera lengri en 100 metrar. Fremra sigluljósi má ekki
           koma fyrir fjær stafni en sem nemur fjórðungi af lengd skipsins.

                        b. Á vélskipi, sem er 20 metrar á lengd eða lengra,
                        skal ekki setja hliðarljósin framan við fremri
                        sigluljósin. Hliðarljósunum skal komið fyrir á eða
                        nærri hliðum skipsins.
                        c. Þegar ljósunum, sem kveðið er á um í 1. gr.
                        b-liðar 27. reglu eða 28. reglu, er komið fyrir milli
                        fremra og aftara sigluljóssins, skulu þau ekki vera
                        nær mið-langskurðarfleti skipsins en 2 metrar, mælt
                        lárétt í þverskipsstefnu.

           4. Nánari ákvæði um staðsetningu stefnuljósa á fiskiskipum,
           dýpkunarskipum og skipum við neðansjávarvinnu. a. Ljósið, sem
           kveðið er á um að sýna í 2. gr. c-liðar 26. reglu og sýnir í hvaða
           átt veiðarfæri skips að fiskveiðum liggur, skal vera að minnsta
           kosti í 2ja metra, en í mesta lagi í 6 metra láréttri fjarlægð frá
           bæði rauða og hvíta hringljósinu. Ljós þetta skal ekki vera hærra
           en hvíta hringljósið, sem mælt er fyrir að sýna í 1. gr. c-liðar
           26. reglu, og ekki lægra en hliðarljósin.

                        b. Ljós og merki, sem kveðið er á um að hafa uppi í
                        1. og 2. gr. d-liðar 27. reglu til að sýna á hvora
                        hlið dýpkunarskips og skips, er vinnur við
                        neðansjávarvinnu, hindrunin er og/eða á hvora hlið
                        telst öruggt að sigla framhjá, skal komið fyrir í
                        eins mikilli láréttri fjarlægð og unnt er frá ljósum
                        þeim eða merkjum, sem kveðið er á um að hafa uppi í
                        1. og 2. gr. b-liðar 27. reglu; lárétt fjarlægð frá
                        nefndum ljósum og merkjum skal þó aldrei vera minni
                        en 2 metrar. Hærra ljósið eða dagmerkið má ekki undir
                        neinum kringumstæðum vera hærra en það ljós eða
                        dagmerki, sem lægst er þeirra þriggja ljósa og
                        dagmerkja, er á að hafa uppi skv. 1. og 2. gr.
                        b-liðar 27. reglu.

           5. Hlífar fyrir hliðarljós. Hliðarljósin á skipum, sem eru 20
           metrar á lengd eða lengri, skulu á þeirri hlið, sem veit inn að
           skipinu, vera búin hlífum, sem eru svartmálaðar, en gljálausar.
           Hlífarnar skulu fullnægja þeim kröfum, sem eru gerðar í 9. hluta
           þessa viðauka. Gildir þetta einnig um styttri skip, ef nauðsynlegt
           er, svo þau megi fullnægja sömu kröfum. Þegar notað er samsett
           ljósker með einni lóðréttri þráðgrind og örmjóu bili milli græna
           og rauða ljósgeirans, þá þarf ekki að búa hliðarljósin hlífum að
           utanverðu.
           6. Dagmerki. a. Dagmerki skulu vera svört og af eftirfarandi
           stærðum:
           1. Þvermál kúlu skal ekki vera minna en 0,6 metrar.
           2. Þvermál grunnflatar keilu skal ekki vera minna en 0,6 metrar.
           Hæð keilunnar skal vera jöfn þvermáli grunnflatar hennar.
           3. Þvermál sívalnings skal vera a.m.k. 0,6 metrar. Hæð sívalnings
           skal vera tvisvar sinnum þvermál hans.
           4. Tígullaga merki skal vera 2 keilur, sem hafa sameiginlegan
           grunnflöt og séu keilurnar af sömu gerð og lýst er í 2. gr. að
           ofan.

                        b. Lóðrétt fjarlægð á milli merkja skal vera a.m.k.
                        1,5 metrar.
                        c. Á skipi, sem er styttra en 20 metrar, má hafa uppi
                        minni dagmerki, en þau skulu svara til stærðar
                        skipsins; fjarlægð milli merkjanna má stytta
                        samsvarandi.

           7. Skilgreining lita á ljósum. Litur allra siglingaljósa skal vera
           í samræmi við eftirfarandi staðla, sem eru innan marka, er
           tilgreind eru um hvern lit í litatöflu, sem Alþjóðaljósanefndin
           (CIE) hefur gert.

           Mörkin fyrir hvern lit eru gefin með hornhnitum, sem eru þessi:

           1.     Hvítt
                  x 0.525     0.525     0.452     0.310     0.310    0.443
                  y 0.382     0.440     0.440     0.348     0.283    0.382
           2.     Grænt
                  x 0.028     0.009     0.300     0.203
                  y 0.385     0.723     0.511     0.356
           3.     Rautt
                  x 0.680     0.660     0.735     0.721
                  y 0.320     0.320     0.265     0.259
           4.     Gult
                  x 0.612     0.618     0.575     0.575
                  y 0.382     0.382     0.425     0.406

                        8. Ljósstyrkur. a. Minnsta ljósstyrk skal reikna út
                        með því að nota jöfnuna:

           I=3,43 x 10^6 x T x D^2 x K^-D
           þar sem I er ljósstyrkur í kertum (candela), þegar ljósið er komið
           á sinn stað og í notkun.

           T er raftregðustuðull 2 x 10^-7 lux.

           D er langdrægni (sjónarlengd) ljóssins í sjómílum.

           K er ljósburðargæði andrúmsloftsins eða hver skilyrði eru til þess
           að ljósið sjáist.

           Fyrir ljós þau, sem lýst er í reglunum, skal K-gildið vera 0,8 og
           svarar það til, að skyggni með berum augum sé um það bil 13
           sjómílur.

                        b. Í eftirfarandi töflu er röð samsvarandi gilda, sem
                        eru fundin með jöfnunni:

                        Langdrægni ljóssins         Ljósmagn í kertum
                        (sjónarlengd) í             (candela) K 0,8
                        sjómílum
                        D                           I
                        1                           0,9
                        2                           4,3
                        3                           12
                        4                           27
                        5                           52
                        6                           94

                        Athugið: Hámarksljósmagn siglingaljósa ætti að miða
                        við að komist verði hjá óæskilegri blindu og skal því
                        takmarki ekki náð með stillanlegum ljósmagnsrofa.

           9. Láréttir ljósgeirar. a. 1. Hliðarljósin skulu þaðan, sem þeim
           er komið fyrir um borð, sýna lágmarksljósmagn, sem krafist er í
           stefnu fram á við. Ljósstyrkur skal minnka og verða í reynd
           ómælanlegur 13 gráður utan þess geira, sem ljósið skal lýsa í.
           2. Lágmarksljósstyrkur skutljósa og hliðarljósa, 22,5 gráður aftan
           við þverskipsstefnu, skal vera á boga af sjóndeildarhringnum, sem
           er allt að því 5 gráður frá mörkum og innan þeirra ljósgeira, sem
           kveðið var á um í 21. reglu. Frá fimm gráðum innan marka
           lögboðinna ljósgeira má ljósmagnið minnka um 50 af hundraði að
           endamörkum þeirra; ljósstyrkur skal síðan minnka stöðugt, uns hann
           er í reynd ómælanlegur og skal vera svo eigi síðar en á boga, sem
           er 5 gráður utan ljósgeiranna, sem fyrirskipað er að ljósin lýsi.

                        b. Hringljósum skal þannig komið fyrir, að ekki beri
                        fyrir þau stærri hluti mastra, siglutoppa eða
                        yfirbygginga, en sem nemi 6 gráðum af
                        sjóndeildarhringnum; þetta ákvæði á þó ekki við um
                        akkerisljósin, sem kveðið er á um í 30. reglu, en þau
                        þarf ekki að setja ofar bol skipsins en vel er
                        framkvæmanlegt.

           10. Lóðréttir ljósgeirar. a. Lóðréttir ljósgeirar uppsettra
           rafljósa, nema um seglskip [sem eru laus]^1) sé að ræða, skulu
           lýsa og tryggja:
           1. að lágmarksljósmagn, sem krafist er, verði á samfelldum 10
           gráðu boga frá 5 gráðum yfir láréttum fleti að 5 gráðum undir
           láréttum fleti;
           2. að minnsta kosti 60 af hundraði þess lágmarksljósmagns, sem
           krafist er, verði á samfelldum boga frá 7,5 gráðum yfir láréttum
           fleti að 7,5 gráðum undir láréttum fleti.

                        b. Ef um seglskip [sem eru laus]^1) er að ræða, skal
                        þess gætt, að lóðréttir ljósgeirar uppsettra rafljósa
                        lýsi þannig:

           1. að lágmarksljósmagn, sem krafist er, verði á samfelldum 10
           gráðu boga frá 5 gráðum yfir láréttum fleti að 5 gráðum undir
           láréttum fleti;
           2. að minnsta kosti 50 af hundraði þess lágmarksljósmagns, sem
           krafist er, verði á samfelldum boga frá 25 gráðum yfir láréttum
           fleti að 25 gráðum undir láréttum fleti.

                        c. Þegar um önnur ljós en rafljós er að ræða, skal
                        fylgja þessum ákvæðum um lýsingu eins náið og kostur
                        er.

           11. Ljósstyrkur annarra ljósa en rafljósa. Önnur ljós en rafljós
           skulu, eftir því sem framkvæmanlegt er, uppfylla kröfur um
           lágmarksljósstyrk eins og skilgreint er í töflu í 8. hluta þessa
           viðauka.
           12. Stefnuljós. Þrátt fyrir ákvæði í f-lið 2. hluta þessa viðauka,
           skal stefnuljósi, sem kveðið er á um að hafa í b-lið 34. reglu,
           komið fyrir í sama lóðrétta langskurðarfleti og sigluljósið eða
           sigluljósin eru í; þar sem það er framkvæmanlegt skal stefnuljósið
           vera að minnsta kosti 2 metra lóðrétt ofan við fremra sigluljósið
           en þess skal þó gætt, að stefnuljósið sé að minnsta kosti 2 metra
           lóðrétt fyrir ofan eða neðan aftara sigluljósið. Á skipi með
           aðeins eitt sigluljós skal, ef skip er búið sérstöku stefnuljósi,
           hafa ljósið þar sem það sést best, en að minnsta kosti í 2ja metra
           lóðréttri fjarlægð frá sigluljósinu.
           13. Samþykki. Útbúnaður ljósa og merkja svo og uppsetning ljósa um
           borð í skipum skal uppfylla þær kröfur, sem settar eru af
           hlutaðeigandi opinberum yfirvöldum í landi því, sem á þjóðfána
           þann, sem skipinu er heimilt að bera.

   ^1)[10]L. 25/1990, 2. gr.

                                  II. Viðauki.
   Viðbótarmerki fyrir fiskiskip, sem eru að veiðum í grennd hvert við annað.

           1. Almenn ákvæði. Ef ljós þau, sem hér er um fjallað, eru samkvæmt
           heimild í d-lið 26. reglu höfð uppi, skal þeim komið fyrir þar sem
           þau sjást best með að minnsta kosti 0,9 metra millibili, en lægra
           en ljósunum, sem lýst er í 1. gr. b- og c-liðar 26. reglu. Ljósin
           skulu sjást úr öllum áttum, í að minnsta kosti einnar sjómílu
           fjarlægð, en þó styttra en ljósin, sem skylt er að hafa á
           fiskiskipum eftir þessum reglum.
           2. Merki skipa að togveiðum. a. Á skipi að togveiðum, hvort sem
           það veiðir með botnvörpu eða flotvörpu, má hafa uppi:
           1. þegar vörpunni er kastað: tvö hvít ljós, annað lóðrétt upp af
           hinu;
           2. þegar varpan er hífð um borð: hvítt ljós, lóðrétt yfir rauðu
           ljósi;
           3. þegar varpan er föst í einhverri hindrun: tvö rauð ljós, annað
           lóðrétt upp af hinu.

                        b. Á skipum, er toga vörpu á milli sín, má á hvoru
                        þeirra um sig:

           1. beina ljóskastara að nóttu til fram á við og fyrir stafn hins
           skipsins, sem varpan er toguð í félagi með;
           2. hafa uppi ljósin, sem kveðið er á um í lið 2 a. að framan,
           þegar vörpunni er kastað eða hún er hífð um borð, eða er föst í
           einhverri hindrun.
           3. Merki skipa að nótaveiðum. Á skipum að nótaveiðum má hafa uppi
           2 gul ljós, annað lóðrétt upp af hinu. Ljósin skulu blossa til
           skiptis hverja sekúndu, þannig að ljós sé á efra ljóskeri, þegar
           slökkt er á því neðra og svo öfugt. Ljós þessi má eingöngu sýna,
           þegar skipið er bundið veiðarfærum sínum.

                                 III. Viðauki.
                Um tæknilegan útbúnað og gerð hljóðmerkjatækja.

           1. Flautur.

                        a. Tíðni og langdrægni hljóðmerkja. Grundvallartíðni
                        skal vera innan marka 70 og 700 riða (Hz).

                        Langdrægni heyranlegra hljóðmerkja frá flautu skal
                        ákvarða með tíðnum, sem eru innan marka 180700 riða
                        (Hz) (± 1%) og ná því stigi hljóðþrýstings, sem
                        tilgreint er í c-lið hér á eftir. Tíðnirnar geta
                        verið grundvallartíðnin og/eða ein eða fleiri hærri
                        tíðnir.

                        b. Mörk grundvallartíðna. Til þess að tryggja mikla
                        fjölbreytni í einkennum hljóðmerkja frá skipsflautu
                        skal grundvallartíðni flautu liggja milli
                        eftirfarandi marka:

           1. 70200 rið (Hz) á skipum, sem eru 200 metrar á lengd eða
           lengri.
           2. 130350 rið (Hz) á skipum, sem eru 75 metrar á lengd eða
           lengri, en styttri en 200 metrar.
           3. 250700 rið (Hz) á skipum, sem eru styttri en 75 metrar.

                        c. Styrkur hljóðmerkja og langdrægni þeirra.
                        Skipsflauta um borð skal í þá átt, sem hljóðstyrkur
                        flautunnar er mestur, og í eins metra fjarlægð frá
                        flautunni ná hljóðþrýstistigi, sem er að minnsta
                        kosti einn þriðji úr áttund og innan tíðnimarka 180
                        og 700 riða (Hz) (± 1%) og ná a.m.k. þeim gildum, sem
                        gefin eru í eftirfarandi töflu:

                                     Tónstiginn ^1/[3] úr       Langdrægni
                        Skipslengd í áttund í eins m fjarlægð,  heyranlegra
                        metrum       talinn í dB 2 x 10^-5      hljóðmerkja í
                                     ^N/[m]^2                   sjómílum

                        200 eða lengri                143         2
                        75, en styttri en 200         138         1,5
                        20, en styttri en 75          130         1
                        Styttri en 20                 120         0,5

                        Tölur um langdrægni hljóðmerkja í töflunni að ofan
                        eru til upplýsinga. Í kyrru veðri um borð í skipi með
                        venjulegan hávaða í bakgrunni á þeim stöðum, sem
                        hlustað er, eru 90% líkur til að tölurnar gefi
                        nokkurn veginn þá langdrægni, sem heyra má í flautu í
                        beinu framhaldi af langskurðarfleti (miðjuási)
                        hennar. Venjulegur bakgrunnshávaði er talinn vera 68
                        dB í þeirri áttund, sem hefur miðju á 250 riðum (Hz),
                        og 63 dB í áttund, sem hefur miðju á 500 riðum (Hz).

                        Í reynd er sú vegalengd, sem hljóð flautunnar
                        heyrist, ákaflega breytileg og ræður veðurlag mestu
                        um langdrægni hljóðsins. Gildin, sem eru gefin, má
                        líta á sem dæmigerð, en í roki og miklum hávaða í
                        nánd við þá staði, sem hlustað er, getur dregið
                        verulega úr langdrægni hljóðmerkjanna.

                        d. Stefnugefandi þættir. Hljóðþrýstistig flautu, sem
                        beinir hljóðinu í ákveðna átt, skal ekki vera meira
                        en 4 dB undir fyrirskipuðu hljóðþrýstistigi í
                        langskurðarfleti flautunnar í hvaða stefnu sem er í
                        láréttum fleti innan ± 45° horns frá
                        langskurðarfletinum. Hljóðþrýstistigið í allar aðrar
                        áttir í láréttum fleti skal ekki vera meira en 10 dB
                        undir fyrirskipuðu hljóðþrýstistigi í
                        langskurðarfleti flautunnar, þannig að langdrægni
                        hljóðsins í allar áttir verði a.m.k. helmingur af
                        langdrægni í stefnu, sem er í beinu framhaldi af
                        langskurðarfletinum. Hljóðþrýstistigið skal mælt á
                        hljóðsviðinu einn þriðji úr áttund, sem ákvarðar
                        langdrægni hljóðmerkja.
                        e. Staðsetning skipsflautu. Þegar nota skal sem einu
                        flautuna um borð flautu, sem beinir hljóðinu í
                        ákveðna átt, skal koma henni þannig fyrir, að
                        hámarkshljóðstyrkur flautunnar sé beint framundan.

                        Skipsflautu skal setja eins hátt um borð í skipinu og
                        framkvæmanlegt er til þess að draga úr því, að
                        hljóðið rofni eða truflist af hindrunum, og einnig
                        til að draga sem mest úr þeirri hættu að áhöfnin
                        verði fyrir heyrnarskaða. Hljóðþrýstistig hljóðmerkja
                        frá eigin skipi skal ekki vera hærra en 110 dB (A) á
                        þeim stöðum, sem hlustað er um borð, og ef það er
                        framkvæmanlegt ætti það ekki að vera hærra en 100 dB
                        (A).

                        f. Skip útbúin fleiri en einni flautu. Ef skip eru
                        búin flautum, sem eru í meira en 100 metra innbyrðis
                        fjarlægð, skal koma þeim svo fyrir, að þær gefi ekki
                        hljóð frá sér samtímis.
                        g. Samsett flautukerfi. Ef hljóðsvið einu flautunnar
                        um borð eða einnar af flautunum, sem fjallað er um í
                        lið 1 f. að framan, virðist hafa svæði með mjög
                        skertu hljóðmagni, vegna hindrunar, þá er mælt með að
                        setja upp samsett flautukerfi til þess að bæta úr
                        þessari truflun. Eftir skilningi reglnanna er litið á
                        samsett flautukerfi sem einstaka flautu. Í samsettum
                        flautukerfum má ekki vera meira en 100 metrar á milli
                        flautanna og flauturnar skulu þannig útbúnar, að þær
                        gefi samtímis hljóð. Tíðni hverrar einstakrar flautu
                        skal víkja a.m.k. um 10 rið frá tíðni annarrar.

           2. Klukkur og málmtrumbur.

                        a. Hljóðstyrkur. Skipsklukka eða málmtrumba eða önnur
                        tæki, sem hafa svipuð hljóðeinkenni, skulu gefa frá
                        sér hljóðþrýstistig, sem sé a.m.k. 110 dB í eins
                        metra fjarlægð.
                        b. Gerð. Skipsklukkur og málmtrumbur skulu smíðaðar
                        úr efni, sem stenst ryð, og þannig gerðar, að þær
                        gefi tæran tón. Þvermál klukkunnar að neðan skal ekki
                        vera minna en 300 mm á skipum 20 metra löngum eða
                        lengri, og ekki minni en 200 mm á skipum, sem eru 12
                        metrar að lengd eða lengri en styttri en 20 metrar.
                        Þar sem það er framkvæmanlegt er mælt með að nota
                        vélknúinn kólf til þess að tryggja jafnan kraft í
                        klukkuslögunum en þannig klukku skal þó vera unnt að
                        hringja með handafli. Efnismassi kólfsins skal að
                        minnsta kosti vera 3 af hundraði af efnismassa
                        klukkunnar.

           3. Samþykki. Gerð hljóðgjafatækja, hljómburður þeirra og
           uppsetning þeirra um borð í skipinu skal uppfylla þær kröfur, sem
           settar eru af hlutaðeigandi opinberum yfirvöldum í landi því, sem
           á þjóðfána þann, sem skipinu er heimilt að bera.

                                  IV. Viðauki.
                                  Neyðarmerki.

           1. Eftirfarandi merki gefa til kynna, hvort sem þau eru notuð
           saman eða hvert fyrir sig, að skip sé í sjávarháska og þarfnist
           aðstoðar:

                        a. Byssuskot eða annað hvellmerki hleypt af með hér
                        um bil einnar mínútu millibili.
                        b. Notkun hvers konar þokumerkjatækis í sífellu.
                        c. Flugeldar eða sprengjur, sem varpa frá sér rauðum
                        stjörnuljósum, og er þeim skotið einu í einu með
                        stuttu millibili.
                        d. Merkið    (SOS) eftir Morsekerfi, sent með
                        loftskeytatækjum eða öðrum merkjasenditækjum.
                        e. Orðið Mayday kallað út í talstöð.
                        f. Alþjóðaneyðarmerki sent með merkjaflöggunum N.C.
                        g. Neyðarmerki, sem er ferhyrndur fáni og kúla eða
                        eitthvað, sem líkist kúlu, fyrir ofan eða neðan
                        fánann.
                        h. Bál á skipinu (svo sem frá logandi tjörutunnu,
                        olíutunnu o.s.frv.).
                        i. Fallhlífarflugeldar eða handblys, er sýna rautt
                        ljós.
                        j. Reykmerki, sem gefur frá sér rauðgulan reyk.
                        k. Hægar og endurteknar hreyfingar upp og niður með
                        útréttum handleggjum.
                        l. Loftskeyta-vekjaramerkið.
                        m. Talstöðvar-vekjaramerkið.
                        n. Merki, sem send eru frá neyðarradíóbauju, er gefur
                        staðarákvörðun.
                        [o. Viðtekin merki sem send eru frá
                        fjarskiptakerfum.]^1)

           2. Framangreind merki má ekki sýna eða gefa, nema í þeim tilgangi
           einum að gefa til kynna, að skip sé í sjávarháska og þarfnist
           aðstoðar; notkun annarra merkja, sem rugla má saman við
           neyðarmerkin, eru bönnuð.
           3. Athygli er vakin á köflum um neyðarmerki í Alþjóðlegri
           merkjabók, handbók um leit og björgun skipa, og svo á eftirfarandi
           merkjum:

                        a. dúk, sem er rauðgulur og annað hvort með svörtum
                        ferningi og hring eða öðru heppilegu tákni (til
                        auðkenningar úr lofti);
                        b. litarefni, sem sett er í sjóinn.

   ^1)[11]L. 25/1990, 2. gr.

References

   Visible links
   1. http://www.althingi.is/dba-bin/lawformpr.pl?lnr=1975007
   2. file:///altext/stjt/1993.019.html
   3. file:///altext/stjtnr.html#1986056?g2
   4. file:///altext/stjt/1990.025.html
   5. file:///altext/stjt/1990.025.html
   6. file:///altext/stjt/1990.025.html
   7. file:///altext/stjt/1990.025.html
   8. file:///altext/stjt/1993.019.html
   9. file:///altext/stjt/1990.025.html
  10. file:///altext/stjt/1990.025.html
  11. file:///altext/stjt/1990.025.html
