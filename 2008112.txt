
   --------------------------------------------------------------------------

                            Lög um sjúkratryggingar

                           2008 nr. 112 16. september

   --------------------------------------------------------------------------

                 Ferill málsins á Alþingi.   Frumvarp til laga.

 Tóku gildi 1. október 2008 nema 12. tölul. 59. gr. sem tók gildi 25. september
   2008; komu til framkvæmda skv. fyrirmælum í 2. mgr. 56. gr. Breytt með l.
  173/2008 (tóku gildi 1. jan. 2009; komu til framkvæmda skv. fyrirmælum í 20.
 gr.), [1]l. 55/2009 (tóku gildi 1. maí 2009), l. 121/2009 (tóku gildi 29. des.
2009), l. 131/2009 (tóku gildi 30. des. 2009), l. 147/2010 (tóku gildi 29. des.
2010), l. 162/2010 (tóku gildi 1. jan. 2011), l. 126/2011 (tóku gildi 30. sept.
                2011) og l. 155/2011 (tóku gildi 30. des. 2011).

                I. kafli. Markmið, gildissvið og skilgreiningar.
                                1. gr. Markmið.
Markmið laga þessara er að tryggja sjúkratryggðum aðstoð til verndar heilbrigði
og jafnan aðgang að heilbrigðisþjónustu óháð efnahag, svo sem nánar er kveðið á
 um í lögum þessum og í samræmi við lög um heilbrigðisþjónustu, lög um réttindi
                  sjúklinga og önnur lög eftir því sem við á.
   Jafnframt er markmið laga þessara að stuðla að rekstrar- og þjóðhagslegri
 hagkvæmni heilbrigðisþjónustu og hámarksgæðum hennar eftir því sem frekast er
unnt á hverjum tíma. Þá er markmið laga þessara að styrkja hlutverk ríkisins sem
     kaupanda heilbrigðisþjónustu og kostnaðargreina heilbrigðisþjónustuna.
                       2. gr. Gildissvið og stefnumörkun.
 Í lögum þessum er mælt fyrir um sjúkratryggingar almannatrygginga, samninga um
     heilbrigðisþjónustu og endurgjald ríkisins fyrir heilbrigðisþjónustu.
         [Ráðherra]^1) markar stefnu innan ramma laga þessara, laga um
     heilbrigðisþjónustu og annarra laga. Ráðherra er heimilt að grípa til
   nauðsynlegra ráðstafana til að framfylgja þeirri stefnu, m.a. hvað varðar
 skipulag heilbrigðisþjónustu, forgangsröðun verkefna innan hennar, hagkvæmni,
                gæði og öryggi þjónustunnar og aðgengi að henni.
                             ^1)L. 126/2011, 496. gr.
                             3. gr. Skilgreiningar.
            Í lögum þessum hafa eftirfarandi orð svofellda merkingu:
   1. Sjúkratryggður: Sá sem á rétt á aðstoð og greiðslum samkvæmt lögum þessum.
    2. Bætur: Bætur greiddar í peningum, svo sem dagpeningar, endurgreiðslur á
útlögðum kostnaði, styrkir og aðrar greiðslur, og aðstoð til sjúkra og slasaðra
                sem veitt er á annan hátt samkvæmt lögum þessum.
   3. Heilbrigðisþjónusta: Hvers kyns heilsugæsla, lækningar, hjúkrun, almenn og
 sérhæfð sjúkrahúsþjónusta, sjúkraflutningar, hjálpartækjaþjónusta og þjónusta
  heilbrigðisstarfsmanna innan og utan heilbrigðisstofnana sem veitt er í því
    skyni að efla heilbrigði, fyrirbyggja, greina eða meðhöndla sjúkdóma og
                              endurhæfa sjúklinga.
    4. Heilbrigðisstarfsmaður: Sá sem starfar við heilbrigðisþjónustu og hefur
 hlotið leyfi landlæknis til að nota starfsheiti löggiltrar heilbrigðisstéttar.
   5. Endurgjald: Greiðslur til veitenda heilbrigðisþjónustu samkvæmt samningi.
Að öðru leyti gilda skilgreiningar laga um heilbrigðisþjónustu eftir því sem við
                                       á.

                            II. kafli. Stjórnsýsla.
                               4. gr. Yfirstjórn.
      [Ráðherra]^1) fer með yfirstjórn sjúkratrygginga og samningsgerð um
    heilbrigðisþjónustu og aðra aðstoð samkvæmt lögum þessum, og yfirstjórn
                         sjúkratryggingastofnunarinnar.
                             ^1)L. 126/2011, 496. gr.
                         5. gr. Sjúkratryggingastofnun.
 Starfrækja skal sjúkratryggingastofnun. Aðalskrifstofur hennar eru í Reykjavík
 og skal við það miðað að sjúkratryggingastofnunin og Tryggingastofnun ríkisins
     reki sameiginlega afgreiðslu, þjónustu og upplýsingagjöf við notendur
  þjónustunnar. Utan Reykjavíkur getur sjúkratryggingastofnunin samið við aðra
aðila sem veita almannaþjónustu um rekstur umboðsskrifstofu og fer um staðarval
                 og fyrirkomulag eftir ákvörðun stofnunarinnar.
Sjúkratryggingastofnunin annast framkvæmd sjúkratrygginga og semur um og greiðir
    endurgjald fyrir heilbrigðisþjónustu samkvæmt lögum þessum í samræmi við
                     stefnumörkun ráðherra á hverjum tíma.
            Hlutverk sjúkratryggingastofnunarinnar er eftirfarandi:
              1. Að annast framkvæmd sjúkratrygginga skv. III. kafla.
                2. Að semja um heilbrigðisþjónustu skv. IV. kafla.
   3. Að annast kaup á vörum og þjónustu sem henni ber að veita skv. III. kafla.
     4. Að greiða endurgjald fyrir heilbrigðisþjónustu sem veita ber samkvæmt
     lögum um heilbrigðisþjónustu eða samið hefur verið um, sbr. IV. kafla.
        5. Að hafa eftirlit með gæðum og árangri starfsemi þeirra sem veita
            heilbrigðisþjónustu samkvæmt samningum, sbr. IV. kafla.
          6. Að sinna öðrum verkefnum sem henni eru falin samkvæmt lögum,
                  stjórnvaldsfyrirmælum eða ákvörðun ráðherra.
 Sjúkratryggingastofnunin skal með reglubundnum hætti birta glöggar upplýsingar
  um alla starfsemi sína. Jafnframt skal stofnunin kynna almenningi rétt sinn
                 samkvæmt lögum þessum með upplýsingastarfsemi.
                                 6. gr. Stjórn.
 Ráðherra skipar fimm menn í stjórn sjúkratryggingastofnunarinnar og skal einn
skipaður formaður stjórnar og annar varaformaður. Skipaðir skulu jafnmargir menn
  til vara. Formaður stjórnar boðar til stjórnarfunda og stýrir þeim og situr
  forstjóri fundi stjórnarinnar með málfrelsi og tillögurétti. Ráðherra setur
 stjórninni erindisbréf og ákveður þóknun til stjórnarmanna sem skal greidd af
                           rekstrarfé stofnunarinnar.
  Stjórn sjúkratryggingastofnunarinnar skal staðfesta skipulag stofnunarinnar,
   árlega starfsáætlun og fjárhagsáætlun og marka henni langtímastefnu. Skal
  stjórnin hafa eftirlit með starfsemi stofnunarinnar og að rekstur hennar sé
                      innan ramma fjárlaga á hverjum tíma.
  Formaður stjórnar sjúkratryggingastofnunarinnar skal reglulega gera ráðherra
 grein fyrir starfsemi hennar og gera honum viðvart ef starfsemi og þjónusta er
  ekki í samræmi við ákvæði laga og ef rekstur er ekki í samræmi við fjárlög.
                               7. gr. Forstjóri.
 Ráðherra skipar forstjóra sjúkratryggingastofnunarinnar til fimm ára í senn að
   fenginni tillögu stjórnar stofnunarinnar. Forstjóri skal hafa lokið námi á
   háskólastigi og búa yfir reynslu af rekstri og stjórnun sem nýtist honum í
   starfi. Forstjóri ræður aðra starfsmenn stofnunarinnar og annast daglegan
                                rekstur hennar.
 Ráðherra setur forstjóra erindisbréf þar sem tilgreind skulu helstu markmið í
  þjónustu og rekstri stofnunarinnar og verkefni hennar til lengri og skemmri
tíma. Í erindisbréfi skal enn fremur kveðið á um samskipti forstjóra og stjórnar
                         sjúkratryggingastofnunarinnar.
Forstjóri ber ábyrgð á því að sjúkratryggingastofnunin starfi í samræmi við lög,
    stjórnvaldsfyrirmæli og erindisbréf skv. 2. mgr. Forstjóri ber ábyrgð á
  starfsemi stofnunarinnar og á því að rekstrarútgjöld og rekstrarafkoma sé í
      samræmi við fjárlög og að fjármunir séu nýttir á árangursríkan hátt.
                      8. gr. Starfshópar og sérfræðingar.
     Sjúkratryggingastofnuninni er heimilt að skipa starfshópa og kalla til
     sérfræðinga til að aðstoða stofnunina, m.a. við gerð samninga, notkun
  gagnreyndrar þekkingar á sviði heilbrigðisþjónustu, árangursmat, gæðamat og
eftirlit og við mat á því hvort unnt sé að veita læknismeðferð hér á landi, sbr.
                                    23. gr.

                         III. kafli. Sjúkratryggingar.
                               A. Almenn ákvæði.
                            9. gr. Sjúkratryggingar.
 Sjúkratryggingar taka til heilbrigðisþjónustu og annarrar aðstoðar sem ákveðið
hefur verið með lögum þessum, reglugerðum settum samkvæmt þeim eða samningum að
   veita á kostnað ríkisins eða með greiðsluþátttöku ríkisins. Jafnframt taka
  sjúkratryggingar til bóta samkvæmt lögum þessum sem greiddar eru í peningum.
Sjúkratryggðir einstaklingar eiga rétt til aðstoðar svo sem nánar er mælt fyrir
                               um í lögum þessum.
                    10. gr. Sjúkratryggðir samkvæmt lögunum.
Sjúkratryggður er sá sem er búsettur á Íslandi og hefur verið það a.m.k. síðustu
   sex mánuðina áður en bóta er óskað úr sjúkratryggingum að uppfylltum öðrum
 skilyrðum laga þessara, nema annað leiði af milliríkjasamningum. Með búsetu er
                átt við lögheimili í skilningi lögheimilislaga.
 Börn yngri en 18 ára sem búsett eru hér á landi eru sjúkratryggð með foreldrum
                 sínum. Sama á við um stjúpbörn og fósturbörn.
Sjúkratrygging fellur niður þegar sjúkratryggður flytur búsetu sína frá Íslandi,
 sbr. þó 11., 12. og 15. gr., nema annað leiði af milliríkjasamningum. Þá geta
  milliríkjasamningar sem Ísland er aðili að haft í för með sér undanþágur og
                  takmarkanir á beitingu ákvæða laga þessara.
Sjúkratryggingastofnunin ákvarðar hvort einstaklingur telst sjúkratryggður hér á
                            landi samkvæmt lögunum.
 Ráðherra setur reglugerð um nánari framkvæmd greinarinnar, m.a. um skráningu á
 réttindum sjúkratryggðra. Í reglugerðinni er heimilt að kveða á um undanþágur
                        frá sex mánaða búsetuskilyrðinu.
       11. gr. Sjúkratrygging þrátt fyrir dvöl, nám eða atvinnu erlendis.
Sjúkratryggingastofnuninni er heimilt að ákveða samkvæmt umsókn að einstaklingur
    sem sjúkratryggður er samkvæmt lögunum sé áfram sjúkratryggður þótt hann
uppfylli ekki skilyrði 10. gr., enda starfi hann erlendis fyrir aðila sem hefur
aðsetur og starfsemi á Íslandi og tryggingagjald, sbr. lög um tryggingagjald, sé
greitt hér á landi af launum hans. Sama gildir um maka hans og börn undir 18 ára
                         aldri sem dveljast með honum.
Sjúkratryggingastofnuninni er heimilt að ákveða samkvæmt umsókn að einstaklingur
    sem sjúkratryggður er samkvæmt lögunum sé áfram sjúkratryggður þótt hann
 uppfylli ekki skilyrði 10. gr., enda dveljist hann erlendis við nám og sé ekki
 sjúkratryggður í almannatryggingum námslandsins. Sama gildir um maka hans sem
var sjúkratryggður hér á landi við upphaf námsins og börn námsmannsins undir 18
                       ára aldri sem með honum dveljast.
Sjúkratryggingastofnuninni er heimilt að ákveða samkvæmt umsókn að einstaklingur
sem sjúkratryggður er samkvæmt lögunum sé áfram sjúkratryggður í allt að eitt ár
 frá brottför af landinu þótt hann uppfylli hvorki skilyrði 1. mgr., 2. mgr. né
 10. gr., enda leiði milliríkjasamningar ekki til annars. Skilyrði þessa er að
 hann hafi haft samfellda fasta búsetu hér á landi eigi skemur en fimm ár fyrir
      brottför og að það sé ekki tilgangur farar að leita læknismeðferðar.
 Ráðherra setur reglugerð um nánari framkvæmd greinarinnar, m.a. um hvað telja
                         skuli viðurkennt nám erlendis.
    12. gr. Starfsmenn íslenskra sendiráða, fastanefnda og ræðisskrifstofa.
    Íslenskir ríkisborgarar sem gegna störfum erlendis á vegum ríkisins við
  sendiráð, fastanefnd eða ræðisskrifstofu og fá greidd laun úr ríkissjóði eru
                     sjúkratryggðir samkvæmt lögum þessum.
    Sama gildir um maka og börn er með þeim dveljast, enda öðlist þeir ekki
                     sjálfstæð réttindi í viðkomandi landi.
 Íslenskir ríkisborgarar sem ráðnir eru til starfa við sendiráð, fastanefnd eða
  ræðisskrifstofu eða í þjónustu sendierindreka án þess þó að vera sendir til
starfa á vegum ríkisins eru ekki sjúkratryggðir samkvæmt lögum þessum nema annað
  leiði af milliríkjasamningum, sbr. þó 11. gr. Heimilt er að ákveða að þessir
 aðilar séu sjúkratryggðir ef um það er sótt, [það ráðuneyti er fer með málefni
sendiráða, fastanefnda og ræðisskrifstofa Íslands erlendis]^1) mælir með því, að
um sé að ræða starf sem teljist mikilvægt hagsmunum Íslands erlendis og að þeir
                    geti ekki notið trygginga í gistiríkinu.
  Ráðherra er heimilt að setja reglugerð^2) um nánari framkvæmd greinarinnar.
                    ^1)L. 126/2011, 496. gr. ^2)Rg. 1025/2008.
     13. gr. Starfsmenn erlendra sendiráða, fastanefnda og ræðisskrifstofa.
Sendierindrekar erlendra ríkja á Íslandi eru ekki sjúkratryggðir samkvæmt lögum
                                    þessum.
Sama gildir um maka þeirra og börn sem ekki hafa íslenskt ríkisfang og dveljast
  hér á landi með þeim, enda öðlist þeir ekki sjálfstæð réttindi á grundvelli
                              atvinnu hér á landi.
  Einkaþjónustumenn sem eru erlendir ríkisborgarar, starfa eingöngu í þjónustu
  sendierindreka og hafa ekki fasta búsetu hér á landi eru ekki sjúkratryggðir
     samkvæmt lögum þessum, enda njóti þeir sjúkratrygginga í sendiríkinu.
  Ráðherra er heimilt að setja reglugerð^1) um nánari framkvæmd greinarinnar.
                                 ^1)Rg. 1025/2008.
                      14. gr. Starfsmenn alþjóðastofnana.
Íslenskir ríkisborgarar sem starfa erlendis hjá alþjóðastofnunum og eru launaðir
  af þeim eru ekki sjúkratryggðir samkvæmt lögum þessum. Heimilt er að ákveða
  samkvæmt umsókn að einstaklingur teljist sjúkratryggður þegar um er að ræða
    stofnun sem Ísland er aðili að og starfið telst þjóna hagsmunum Íslands
  erlendis. Skilyrði er að viðkomandi hafi verið sjúkratryggður samkvæmt lögum
þessum við upphaf starfs og geti ekki notið sjúkratrygginga á vegum starfs síns
                               eða vinnuveitanda.
    Ráðherra er heimilt að setja reglugerð um nánari framkvæmd greinarinnar.
                           15. gr. Friðargæsluliðar.
  Íslenskir friðargæsluliðar sem starfa við friðargæslu erlendis á vegum [þess
ráðuneytis er fer með friðargæslu]^1) og fá greidd laun úr ríkissjóði, sbr. lög
  um íslensku friðargæsluna og þátttöku hennar í alþjóðlegri friðargæslu, eru
                     sjúkratryggðir samkvæmt lögum þessum.
    Ráðherra er heimilt að setja reglugerð um nánari framkvæmd greinarinnar.
                             ^1)L. 126/2011, 496. gr.
                              16. gr. Flóttamenn.
Flóttamenn sem ríkisstjórnin hefur veitt hæli eru sjúkratryggðir samkvæmt lögum
        þessum frá komudegi, að því tilskildu að fyrir liggi staðfesting
Útlendingastofnunar á því að viðkomandi hafi verið veitt réttarstaða flóttamanns
                         samkvæmt lögum um útlendinga.
    Ráðherra er heimilt að setja reglugerð um nánari framkvæmd greinarinnar.
                                   B. Aðstoð.
                              17. gr. Heilsugæsla.
  Sjúkratryggingar taka til heilsugæslu samkvæmt lögum um heilbrigðisþjónustu,
    þ.e. almennra lækninga, hjúkrunar, heilsuverndar og forvarna, bráða- og
       slysamóttöku og annarrar heilbrigðisþjónustu sem veitt er á vegum
   heilsugæslustöðva sem reknar eru af ríkinu eða samkvæmt samningum skv. IV.
                                     kafla.
 Þá taka sjúkratryggingar til almennrar læknishjálpar og hjúkrunar sem veitt er
         utan heilsugæslustöðva og samið hefur verið um skv. IV. kafla.
  Ráðherra er heimilt að setja reglugerð^1) um nánari framkvæmd greinarinnar.
                                 ^1)Rg. 722/2009.
                           18. gr. Sjúkrahúsþjónusta.
[Sjúkratryggingar taka til ókeypis vistar að ráði læknis í sjúkrahúsum sem rekin
eru af ríkinu eða samkvæmt samningum skv. IV. kafla, þ.m.t. á fæðingarstofnunum,
sbr. þó 23. gr., 2. tölul. 1. mgr. 29. gr. eða ákvæði sérlaga.]^1) Sjúkrahúsvist
skal tryggð eins lengi og nauðsyn krefur ásamt læknishjálp og lyfjum og annarri
                        þjónustu sem sjúkrahúsið veitir.
Enn fremur taka sjúkratryggingar til almennrar og sérhæfðrar þjónustu sem veitt
er á göngudeildum, dagdeildum, slysadeildum og bráðamóttökum sjúkrahúsa án þess
                     að um innlögn á sjúkrahús sé að ræða.
  Ráðherra er heimilt að setja reglugerð^2) um nánari framkvæmd greinarinnar.
                     ^1)L. 173/2008, 16. gr. ^2)Rg. 722/2009.
                        19. gr. Þjónusta sérgreinalækna.
       Sjúkratryggingar taka til nauðsynlegra rannsókna og meðferðar hjá
            sérgreinalæknum sem samið hefur verið um skv. IV. kafla.
 Ráðherra getur sett reglugerð^1) um nánari framkvæmd greinarinnar þar sem m.a.
   er heimilt að kveða á um að greiðsluþátttaka sjúkratrygginga skuli háð því
     skilyrði að fyrir liggi tilvísun heilsugæslulæknis eða heimilislæknis.
   ^1)Rg. 722/2009. Rg. 333/2011, sbr. 521/2011 og 1169/2011. Rg. 917/2011, sbr.
                                   1167/2011.
                          20. gr. Þjónusta tannlækna.
 Sjúkratryggingar taka til nauðsynlegra tannlækninga aldraðra, öryrkja og barna
  yngri en 18 ára, annarra en tannréttinga, sem samið hefur verið um skv. IV.
 kafla. Þá taka sjúkratryggingar til nauðsynlegra tannlækninga og tannréttinga
 sem samið hefur verið um skv. IV. kafla vegna alvarlegra afleiðinga meðfæddra
                           galla, slysa og sjúkdóma.
  Ráðherra setur reglugerð^1) um nánari framkvæmd greinarinnar þar sem m.a. er
      heimilt að kveða á um nánari skilyrði og takmörkun greiðsluþátttöku
sjúkratrygginga vegna tannlækninga og tannréttinga. Í reglugerðinni er jafnframt
heimilt að ákveða að sjúkratryggingar taki þátt í kostnaði við tannréttingar sem
                       ekki falla undir 2. málsl. 1. mgr.
          ^1)Rg. 698/2010, sbr. 1168/2011. Rg. 408/2011, sbr. 1039/2011.
        21. gr. Þjónusta sjúkraþjálfara, iðjuþjálfa og talmeinafræðinga.
   Sjúkratryggingar taka til nauðsynlegrar sjúkraþjálfunar, iðjuþjálfunar og
 talþjálfunar sem samið hefur verið um skv. IV. kafla. Sjúkratryggingastofnunin
            getur áskilið vottorð sérfræðings um nauðsyn þjálfunar.
  Ráðherra setur reglugerð^1) um nánari framkvæmd greinarinnar þar sem m.a. er
      heimilt að kveða á um nánari skilyrði og takmörkun greiðsluþátttöku
                    sjúkratrygginga í kostnaði við þjálfun.
                   ^1)Rg. 721/2009, sbr. 519/2011 og 1186/2011.
                   22. gr. Önnur sérhæfð heilbrigðisþjónusta.
Sjúkratryggingar taka til annarrar sérhæfðrar heilbrigðisþjónustu en kveðið er á
     um í 17.21. gr. sem samið hefur verið um skv. IV. kafla í samræmi við
 stefnumörkun ráðherra, svo sem aðstoðar ljósmóður við fæðingar í heimahúsum og
                  sérhæfðrar meðferðar alvarlegra húðsjúkdóma.
  Ráðherra setur reglugerð^1) um nánari framkvæmd greinarinnar þar sem m.a. er
      heimilt að kveða á um nánari skilyrði og takmörkun greiðsluþátttöku
       sjúkratrygginga vegna sérhæfðrar heilbrigðisþjónustu skv. 1. mgr.
                                  ^1)Rg. 35/2011.
                        23. gr. Læknismeðferð erlendis.
   Nú er sjúkratryggðum brýn nauðsyn á alþjóðlega viðurkenndri læknismeðferð
 erlendis, sbr. 44. gr., vegna þess að ekki er unnt að veita honum nauðsynlega
 aðstoð hér á landi og greiða þá sjúkratryggingar kostnað við meðferðina. Sama
  gildir um kostnað við dvöl, lyf og læknishjálp sem nauðsynleg er erlendis í
   tengslum við meðferðina. Jafnframt greiða sjúkratryggingar sjúkratryggðum
          ferðastyrk og fylgdarmanni hans þegar sérstaklega stendur á.
Í stað úrræðis sem getið er um í 1. mgr. og með sömu skilyrðum og þar greinir er
   sjúkratryggingastofnuninni heimilt að ákveða að sérgreinalæknar sem starfa
           erlendis veiti sjúklingi meðferð á sjúkrahúsi hér á landi.
   Sjúkratryggingastofnunin ákvarðar hvort skilyrði eru fyrir hendi samkvæmt
 þessari grein og hvar sjúkratryggður skuli njóta meðferðar erlendis. Nú velur
   sjúkratryggður meðferð á öðrum og dýrari stað erlendis en stofnunin hefur
ákveðið og greiða sjúkratryggingar þá aðeins þann kostnað sem greiða hefði átt á
            þeim stað sem hún ákvað. Afla skal greiðsluheimildar frá
                     sjúkratryggingastofnuninni fyrir fram.
      Ráðherra setur reglugerð^1) um nánari framkvæmd greinarinnar og aðra
        læknismeðferð erlendis sem ekki fellur undir 33. gr., m.a. þegar
              milliríkjasamningar sem Ísland er aðili að eiga við.
                          ^1)Rg. 712/2010, sbr. 918/2011.
                 24. gr. Heilbrigðisþjónusta í hjúkrunarrýmum.
   Sjúkratrygging tekur til heilbrigðisþjónustu sem veitt er í hjúkrunarrýmum
   sjúkrahúsa og hjúkrunarrýmum öldrunarstofnana og hjúkrunarheimila samkvæmt
    samningum, sbr. IV. kafla. Skilyrði er að mat á þörf sjúkratryggðs fyrir
       þjónustuna hafi farið fram samkvæmt lögum um heilbrigðisþjónustu.
  Ráðherra er heimilt að setja reglugerð^1) um nánari framkvæmd greinarinnar.
                                  ^1)Rg. 35/2011.
                                  25. gr. Lyf.
Sjúkratrygging tekur til nauðsynlegra lyfja sem hafa markaðsleyfi hér á landi og
 ákveðið hefur verið að sjúkratryggingar taki þátt í að greiða, sbr. lyfjalög.
 Ráðherra er heimilt að setja reglugerð^1) um nánari framkvæmd greinarinnar þar
      sem m.a. er heimilt að kveða á um greiðsluþátttöku sjúkratrygginga í
undantekningartilvikum við kaup á lyfjum sem ekki hafa markaðsleyfi hér á landi,
                                 sbr. lyfjalög.
         ^1)Rg. 403/2010, sbr. 1050/2010, 426/2011, 520/2011 og 1170/2011.
                              26. gr. Hjálpartæki.
 Sjúkratryggingar taka þátt í kostnaði við öflun nauðsynlegra hjálpartækja sem
 eru til lengri notkunar en þriggja mánaða, með takmörkunum og samkvæmt nánari
ákvæðum reglugerðar^1) sem ráðherra setur. Í reglugerðinni skal m.a. kveðið á um
hvaða hjálpartæki sjúkratryggingar taka þátt í að greiða og að hve miklu leyti.
  Hjálpartæki er tæki sem ætlað er að draga úr fötlun, aðstoða fatlaða við að
  takast á við umhverfi sitt, auka eða viðhalda færni og sjálfsbjargargetu eða
   auðvelda umönnun. Hjálpartækið verður jafnframt að teljast nauðsynlegt og
                 hentugt til að auðvelda athafnir daglegs lífs.
Afla skal greiðsluheimildar frá sjúkratryggingastofnuninni fyrir fram. Stofnunin
           getur áskilið vottorð sérfræðings um nauðsyn hjálpartækis.
                         ^1)Rg. 1138/2008, sbr. 1041/2010.
                        27. gr. Næringarefni og sérfæði.
Sjúkratryggingar taka þátt í kostnaði við kaup á lífsnauðsynlegum næringarefnum
    og sérfæði með takmörkunum og samkvæmt nánari ákvæðum reglugerðar^1) sem
 ráðherra setur. Í reglugerðinni skal m.a. kveðið á um hvers konar næringarefni
    og sérfæði sjúkratryggingar taka þátt í að greiða og að hve miklu leyti.
Afla skal greiðsluheimildar frá sjúkratryggingastofnuninni fyrir fram. Stofnunin
    getur áskilið vottorð sérfræðings um nauðsyn næringarefnis eða sérfæðis.
                          ^1)Rg. 55/2009, sbr. 1039/2010.
                           28. gr. Sjúkraflutningar.
   Sjúkratryggingar taka til óhjákvæmilegs flutningskostnaðar sjúkratryggðs í
 sjúkrahús innan lands samkvæmt samningum skv. IV. kafla, enda sé flutningsþörf
  svo bráð og heilsu hins sjúkratryggða svo varið að hann verður ekki fluttur
      eftir venjulegum farþegaflutningsleiðum. Hið sama gildir um flutning
sjúkratryggðs frá sjúkrahúsi til heimilis eða dvalarstaðar, enda verði hann ekki
                fluttur eftir venjulegum farþegaflutningsleiðum.
     Sé fylgd nauðsynleg taka sjúkratryggingar þátt í kostnaði við fargjald
   fylgdarmanns, jafnvel þó að um áætlunarferð sé að ræða. Sé nauðsyn á fylgd
   heilbrigðisstarfsmanns skal greiða fargjald hans og þóknun. Ráðherra setur
   reglugerð um greiðsluþátttöku sjúkratrygginga samkvæmt þessari málsgrein.
  Flutningskostnaður milli sjúkrahúsa greiðist að fullu af því sjúkrahúsi sem
      sendir sjúkling nema um sé að ræða flutning milli sjúkrahúsa í sama
sveitarfélagi og heilsu sjúklings sé þannig varið að hann geti notað venjulegar
    farþegaflutningsleiðir. Hið sama gildir um flutning milli sjúkrahúsa og
                               hjúkrunarheimila.
  Ráðherra er heimilt að kveða nánar á um framkvæmd greinarinnar í reglugerð.
                               29. gr. Gjaldtaka.
Fyrir eftirtalda heilbrigðisþjónustu og aðstoð sem sjúkratryggðir einstaklingar
  eiga rétt á á grundvelli laga eða samninga er heimilt að taka gjald samkvæmt
                        reglugerð^1) sem ráðherra setur:
           1. Heilsugæslu sem sinnt er á heilsugæslustöðvum og vitjanir
   heilsugæslulækna, sbr. 1. mgr. 17. gr. Gjaldið nær m.a. til kostnaðar við
   innritun og aðstöðu og kostnaðar vegna læknisþjónustu og þjónustu annarra
heilbrigðisstarfsmanna. Jafnframt er heimilt að taka gjald vegna bólusetningar,
  rannsókna, krabbameinsleitar og foreldrafræðslu. Ekki er þó heimilt að taka
     gjald fyrir mæðra- og ungbarnavernd, heilsugæslu í skólum og hjúkrun í
   heimahúsum. Gjald fyrir þjónustu skal vera lægra hjá öldruðum, öryrkjum og
börnum og gjald fyrir þjónustu utan dagvinnutíma má vera hærra en fyrir þjónustu
                                á dagvinnutíma.
    2. [Komu vegna innlagnar á sjúkrahús, sbr. 1. mgr. 18. gr. Gjaldið nær m.a.
  til kostnaðar við innritun og aðstöðu og er heimilt að innheimta einu sinni
fyrir hverja legu á sjúkrahúsi. Ekki er þó heimilt að taka gjald vegna innlagnar
á fæðingardeild. Gjald fyrir þjónustu skal vera lægra hjá öldruðum, öryrkjum og
     börnum.]^2) [Enn fremur almenna]^2) og sérhæfða heilbrigðisþjónustu á
göngudeild, dagdeild, slysadeild og bráðamóttöku sjúkrahúsa sem veitt er án þess
að um innlögn á sjúkrahús sé að ræða, sbr. 2. mgr. 18. gr. Gjaldið nær m.a. til
kostnaðar við innritun og aðstöðu og kostnaðar vegna læknisþjónustu og þjónustu
annarra heilbrigðisstarfsmanna. Ekki er þó heimilt að taka gjald fyrir mæðra- og
 ungbarnavernd. Gjald fyrir þjónustu skal vera lægra hjá öldruðum, öryrkjum og
  börnum. Gjald fyrir þjónustu sérfræðilækna getur verið hlutfallsgjald og má
                        tiltaka hámark þess í reglugerð.
   3. Þjónustu sjálfstætt starfandi heilbrigðisstarfsmanna og fyrirtækja þeirra,
 sbr. 2. mgr. 17. gr. og 19.22. gr., sem samið hefur verið um samkvæmt ákvæðum
 IV. kafla. Ekki er þó heimilt að taka gjald fyrir hjúkrun í heimahúsum, mæðra-
   og ungbarnavernd og aðstoð ljósmóður við fæðingu í heimahúsum. Gjald fyrir
   þjónustu getur verið hlutfallsgjald og má tiltaka hámark þess í reglugerð.
Gjaldið skal vera lægra hjá öldruðum, öryrkjum og börnum og gjald fyrir þjónustu
    skv. 2. mgr. 17. gr. utan dagvinnutíma má vera hærra en fyrir þjónustu á
                                 dagvinnutíma.
    4. Rannsóknir, geisla- og myndgreiningar sem framkvæmdar eru á sjúkrahúsum
 eða hjá sjálfstætt starfandi heilbrigðisstarfsmönnum eða fyrirtækjum þeirra og
samið hefur verið um samkvæmt ákvæðum IV. kafla, sbr. 2. mgr. 18. gr. og 19. gr.
Gjaldið getur verið hlutfallsgjald og má tiltaka hámark þess í reglugerð. Gjald
       fyrir þjónustuna skal vera lægra hjá öldruðum, öryrkjum og börnum.
             5. Útgáfu læknisvottorða í heilsugæslu og á sjúkrahúsum.
        6. Lyf, sbr. 25. gr. Ekki er þó heimilt að taka gjald fyrir lyf sem
 sjúkratryggðum er lífsnauðsynlegt að nota að staðaldri. Gjald fyrir lyf getur
verið hlutfallsgjald og má tiltaka hámark þess í reglugerð. Sé heildarverð lyfs
   jafnt eða lægra en gjaldið sem greiða skal greiðir sjúkratryggður lyfið að
         fullu. Í reglugerð má tiltaka hámark eininga í lyfjaávísunum.
                         7. Sjúkraflutninga, sbr. 28. gr.
      [8. Dvöl á sjúkrahóteli. Fyrir dvöl á sjúkrahóteli skulu sjúkratryggðir
 greiða gjald sem nemur að hámarki 20% af kostnaði við gistingu og fæði og skal
            gjaldið ákveðið með reglugerð^3) sem ráðherra setur.]^4)
Þeir sem ekki eru sjúkratryggðir hér á landi samkvæmt lögum þessum skulu greiða
     gjald sem nemur kostnaði við veitta heilbrigðisþjónustu í samræmi við
reglugerð^5) sem ráðherra setur, nema í gildi sé samningur um þjónustuna við það
                            ríki sem þeir koma frá.
[Þeir sem ekki eru sjúkratryggðir hér á landi samkvæmt lögum þessum skulu greiða
 gjald fyrir dvöl á sjúkrahóteli sem nemur öllum kostnaði sem til fellur vegna
  dvalar á sjúkrahóteli í samræmi við reglugerð^3) sem ráðherra setur, nema í
      gildi sé samningur um þjónustuna við það ríki sem þeir koma frá.]^4)
    Þeim heilbrigðisstofnunum sem fengið hafa heimild ráðherra til að veita
ósjúkratryggðum einstaklingum heilbrigðisþjónustu á einkaréttarlegum grundvelli
   samkvæmt lögum um heilbrigðisþjónustu er heimilt að taka hærra gjald fyrir
þjónustuna en nemur kostnaði af veitingu hennar. Þetta á við nema annað leiði af
  samningum sem í gildi eru um þjónustuna við það ríki sem hinn ósjúkratryggði
                            einstaklingur kemur frá.
 Um gjaldtöku fyrir heilbrigðisþjónustu fer að öðru leyti eftir ákvæðum sérlaga
                              eftir því sem við á.
    ^1)Rg. 721/2009, sbr. 519/2011 og 1186/2011. Rg. 403/2010, sbr. 1050/2010,
 426/2011, 520/2011 og 1170/2011. Rg. 1175/2011. ^2)L. 173/2008, 17. gr. ^3)Rg.
               207/2010. ^4)L. 131/2009, 1. gr. ^5)Rg. 1176/2011.
                            C. Greiðslur í peningum.
                            30. gr. Ferðakostnaður.
  Sjúkratryggingar taka þátt í óhjákvæmilegum ferðakostnaði með takmörkunum og
 eftir ákvæðum reglugerðar sem ráðherra setur fyrir sjúkratryggða sem þarfnast
     ítrekaðrar meðferðar hjá lækni eða í sjúkrahúsi með eða án innlagnar.
     Ráðherra er heimilt í reglugerð^1) að ákveða frekari kostnaðarþátttöku
         sjúkratrygginga í ferðakostnaði en mælt er fyrir um í 1. mgr.
                         ^1)Rg. 408/2011, sbr. 1039/2011.
                            31. gr. Dvalarkostnaður.
Sjúkratryggingar taka þátt í óhjákvæmilegum dvalarkostnaði annars foreldris við
sjúkrahúsinnlögn barns yngra en 18 ára fjarri heimili, með takmörkunum og eftir
  ákvæðum reglugerðar sem ráðherra setur. Ef um er að ræða erfiða meðferð við
 lífshættulegum sjúkdómi má ákveða að greiðsluþátttaka nái til beggja foreldra
                           barns undir 18 ára aldri.
                           32. gr. Sjúkradagpeningar.
Sjúkratryggingar greiða sjúkradagpeninga ef sjúkratryggður sem orðinn er 18 ára
  og nýtur ekki ellilífeyris, örorkulífeyris eða örorkustyrks almannatrygginga
  verður algerlega óvinnufær, enda leggi hann niður vinnu og launatekjur falli
 niður sé um þær að ræða. Sjúkradagpeningar greiðast ekki fyrir sama tímabil og
slysadagpeningar samkvæmt slysatryggingum almannatrygginga, né heldur fyrir sama
       tímabil og greiðslur samkvæmt lögum um fæðingar- og foreldraorlof.
   Sjúkratryggðir njóta sjúkradagpeninga frá og með 15. veikindadegi séu þeir
     óvinnufærir a.m.k. í 21 dag. Upphaf biðtímans miðast við þann dag sem
óvinnufærni er staðfest af lækni. Sjúkradagpeningar eru ekki greiddir lengur en
                    í 52 vikur samtals á hverjum 24 mánuðum.
Fullir dagpeningar skulu nema 1.040 kr. fyrir einstakling og 285 kr. fyrir hvert
     barn á framfæri innan 18 ára, þ.m.t. börn utan heimilis sem umsækjandi
 sannanlega greiðir meðlag með samkvæmt staðfestum samningi, dómsátt, úrskurði
                             stjórnvalds eða dómi.
 Fullra dagpeninga njóta þeir sem fella niður heils dags launaða vinnu. Hálfra
  dagpeninga njóta þeir sem fella niður launaða vinnu sem nemur minna en heils
 dags starfi en a.m.k. hálfs dags starfi. Sé felld niður launuð vinna sem nemur
minna en hálfs dags starfi greiðast dagpeningar er nema ^3/4 misstra launatekna,
 allt að hálfum dagpeningum. Launuð vinna merkir í þessari grein alla vinnu að
             beinni tekjuöflun, jafnt atvinnurekanda sem launþega.
   Dagpeningar vegna starfa við eigið heimili sem falla að fullu niður vegna
 veikinda skulu nema helmingi fullra dagpeninga. Auk þess er heimilt að greiða
   allt að hálfum dagpeningum til viðbótar vegna útgjalda við heimilishjálp.
Umsækjandi sem nýtur dagpeninga vegna niðurfelldrar launavinnu fær ekki helming
  dagpeninga vegna niðurfalls heimilisstarfa en getur átt rétt á viðbót vegna
                          útgjalda við heimilishjálp.
 Námsmenn geta átt rétt til dagpeninga vegna forfalla frá námi að því leyti sem
                  forföllin valda töfum á að námsáfangi náist.
Njóti umsækjandi ellilífeyris, örorkulífeyris eða örorkustyrks almannatrygginga
sem nemur lægri fjárhæð en sjúkradagpeningar þeir sem hann hefði ella átt rétt á
                  skal greiða dagpeninga sem nemur mismuninum.
Við ákvörðun dagpeninga skal að jafnaði við það miða hvernig störfum umsækjanda
      hefur verið háttað síðustu tvo mánuðina áður en hann varð óvinnufær.
Dagpeningar eru ekki greiddir þeim sem á í verkfalli nema hann hafi átt rétt til
                       dagpeninga áður en verkfall hófst.
            Dagpeningar eru ekki greiddir þeim sem situr í fangelsi.
Sjúkratryggingar greiða fulla sjúkradagpeninga, ásamt viðbót vegna barna ef við
         á, til móður sem fætt hefur í heimahúsi í 10 daga frá fæðingu.
   Ráðherra setur reglugerð um nánari framkvæmd greinarinnar þar sem m.a. er
   heimilt að kveða á um framlengingu hámarksgreiðslutímabils, undanþágu frá
aldursskilyrði 1. mgr. fyrir 16 og 17 ára börn, takmörkun á greiðslu dagpeninga
sem nema minna en fullum dagpeningum, dagpeninga vegna starfa við eigið heimili
                          og dagpeninga til námsmanna.
Bætur samkvæmt þessari grein skulu breytast árlega í samræmi við fjárlög hverju
               sinni. Ráðherra setur reglugerð^1) um hækkun bóta.
                         ^1)Rg. 1025/2008, sbr. 1226/2011.
           33. gr. Sjúkrakostnaður vegna veikinda og slysa erlendis.
   Nú er sjúkratryggðum nauðsyn að leita sér lækninga þar sem hann er staddur
  erlendis og greiða þá sjúkratryggingar kostnað af því eins og um læknishjálp
      innan lands væri að ræða. Þetta nær þó ekki til þeirra sem samkvæmt
milliríkjasamningum öðlast rétt til sjúkrahjálpar í öðru landi vegna dvalar þar
             að því er varðar þá aðstoð sem samningarnir fjalla um.
   Nú er sjúkratryggðum nauðsyn að leita sér lækninga þar sem hann er staddur
   erlendis í aðildarríki EES-samningsins og skulu þá sjúkratryggingar greiða
    kostnað af því samkvæmt reglum EES-samningsins á sviði almannatrygginga.
     Sjúkratryggingar skulu einnig greiða þann kostnað sem hlýst af því að
   sjúkratryggðum sé nauðsyn á að leita sér lækninga þegar hann er staddur í
             aðildarríki stofnsamnings Fríverslunarsamtaka Evrópu.
   Ráðherra setur reglugerð um framkvæmd greinarinnar, m.a. um að hvaða marki
sjúkratryggingum er heimilt að endurgreiða sjúkratryggðum kostnað vegna veikinda
eða slyss erlendis sem hann fengi ella ekki endurgreiddan frá sjúkratryggingum.
                    D. Umsóknir um bætur, málsmeðferð o.fl.
                           34. gr. Umsóknir um bætur.
              Sækja skal um allar bætur samkvæmt lögum þessum til
sjúkratryggingastofnunarinnar. Þó getur stofnunin ákveðið að ekki þurfi að sækja
        um tilteknar bætur. Umsóknir um bætur skulu vera á því formi sem
                       sjúkratryggingastofnunin ákveður.
   Umsækjanda er skylt að veita sjúkratryggingastofnuninni allar nauðsynlegar
    upplýsingar til þess að unnt sé að taka ákvörðun um bótarétt, fjárhæð og
                      greiðslu bóta og endurskoðun þeirra.
Sjúkratryggingastofnuninni er heimilt, að fengnu skriflegu samþykki umsækjanda,
  að afla nauðsynlegra upplýsinga um tekjur umsækjanda hjá skattyfirvöldum og
            greiðslur til umsækjanda hjá Tryggingastofnun ríkisins,
  Atvinnuleysistryggingasjóði, Vinnumálastofnun og hjá sambærilegum stofnunum
  erlendis þegar það á við með rafrænum hætti eða á annan hátt. Enn fremur er
heimilt að afla upplýsinga um mat á örorku hjá Tryggingastofnun ríkisins. Telji
umsækjandi upplýsingar frá þessum aðilum ekki réttar skal hann leggja fram gögn
                             því til staðfestingar.
   Umsækjanda er skylt að tilkynna sjúkratryggingastofnuninni um breytingar á
tekjum eða öðrum aðstæðum sem geta haft áhrif á greiðslur. Ef gefnar eru rangar
                     upplýsingar skal beita ákvæðum 37. gr.
 Ef ekki reynist unnt að taka ákvörðun um bótarétt, fjárhæð og greiðslu bóta og
  endurskoðun þeirra vegna skorts á nauðsynlegum upplýsingum sem rekja má til
umsækjanda er sjúkratryggingastofnuninni heimilt að fresta ákvörðun og greiðslu
 bóta þar til úr því er bætt. Stofnunin skal tafarlaust gera viðkomandi viðvart
   ef til frestunar kemur og skora á hann að veita nauðsynlegar upplýsingar.
                          35. gr. Ákvarðanir um bætur.
    Allar umsóknir skulu afgreiddar svo fljótt sem kostur er og skulu bætur
 reiknaðar frá þeim degi sem umsækjandinn hefur uppfyllt skilyrðin til bótanna.
Bætur skulu aldrei ákvarðaðar lengra aftur í tímann en tvö ár frá því að umsókn
og/eða önnur gögn sem nauðsynleg eru til að unnt sé að taka ákvörðun um bótarétt
 og fjárhæð bóta berast stofnuninni. Þó skulu sjúkradagpeningar að jafnaði eigi
ákvarðaðir lengra aftur í tímann en tvo mánuði, en sjúkratryggingastofnuninni er
    heimilt að lengja þetta tímabil í allt að sex mánuði í tilvikum þar sem
                     bótaréttur er að öðru leyti ótvíræður.
 Launþegar, sem milliríkjasamningar taka til, sem leggja niður launuð störf og
 fara af landi brott geta haldið rétti til sjúkradagpeninga að öðrum skilyrðum
uppfylltum í allt að tvo mánuði eftir að störfum hér á landi lýkur. Skilyrði er
  að þeir hafi ekki hafið störf í öðru ríki sem Ísland hefur gert samning við.
   Ákvarðaðar bætur falla niður ef þær eru ekki sóttar innan tólf mánaða, en
                ákvarða má bætur á ný ef rökstudd umsókn berst.
     Grundvöll bótaréttar má endurskoða hvenær sem er og samræma bætur þeim
                           breytingum sem orðið hafa.
                           36. gr. Stjórnsýslukærur.
Rísi ágreiningur um grundvöll, skilyrði eða upphæð bóta samkvæmt þessum kafla er
  heimilt að kæra ákvörðun sjúkratryggingastofnunarinnar til úrskurðarnefndar
             almannatrygginga samkvæmt lögum um almannatryggingar.
Kæra til úrskurðarnefndar almannatrygginga skal vera skrifleg og skal hún borin
    fram innan þriggja mánaða frá því aðila máls var tilkynnt um ákvörðun. Á
 skrifstofum sjúkratryggingastofnunarinnar skulu liggja frammi eyðublöð í þessu
   skyni og veita starfsmenn stofnunarinnar nauðsynlega aðstoð við útfyllingu
                                    þeirra.
  Sjúkratryggingastofnunin skal láta nefndinni í té öll gögn máls, svo og þær
               upplýsingar og skýringar er nefndin telur þörf á.
    Sjúkratryggingastofnunin getur höfðað dómsmál til að fá hnekkt úrskurði
                       úrskurðarnefndar almannatrygginga.
                   37. gr. Ofgreiðslur og vangreiðslur bóta.
    Hafi sjúkratryggingastofnunin ofgreitt bætur samkvæmt lögum þessum skal
 stofnunin draga ofgreiddar bætur frá bótum sem viðtakandi kann síðar að öðlast
    rétt til. Einnig á stofnunin endurkröfurétt á hendur viðtakanda samkvæmt
  almennum reglum. Ef ofgreiðsla stafar af sviksamlegu atferli viðtakanda skal
    hann greiða dráttarvexti á þá fjárhæð og reiknast þeir frá þeim tíma sem
                           endurkröfuréttur stofnast.
 Hafi sjúkratryggingastofnunin vangreitt bætur skal stofnunin greiða viðtakanda
                             það sem upp á vantar.
Ráðherra er heimilt að setja reglugerð um nánari framkvæmd greinarinnar, m.a. um
   innheimtu á ofgreiddum bótum, undanþágur frá innheimtu ofgreiddra bóta og
                               afskriftir krafna.
           38. gr. Samningar um heilbrigðisþjónustu ekki fyrir hendi.
  Séu samningar um heilbrigðisþjónustu ekki fyrir hendi, sbr. IV. kafla, er í
 sérstökum tilfellum heimilt tímabundið að endurgreiða sjúkratryggðum útlagðan
         kostnað vegna heilbrigðisþjónustu á grundvelli gjaldskrár sem
                       sjúkratryggingastofnunin gefur út.
Ráðherra setur reglugerð^1) um nánari framkvæmd greinarinnar, m.a. um tímalengd
                heimildarinnar og skilyrði fyrir endurgreiðslu.
    ^1)Rg. 698/2010, sbr. augl. 1053/2010 og rg. 1168/2011. Rg. 333/2011, sbr.
 521/2011, 1024/2011 og 1169/2011. Rg. 917/2011, sbr. 1167/2011. Rg. 1023/2011.

                  IV. kafli. Samningar um heilbrigðisþjónustu.
                             39. gr. Samningsumboð.
Sjúkratryggingastofnunin annast samningsgerð um veitingu heilbrigðisþjónustu og
aðstoðar samkvæmt lögum þessum, lögum um heilbrigðisþjónustu og öðrum lögum, og
                      um endurgjald ríkisins vegna hennar.
 Sjúkratryggingastofnunin gerir samninga við heilbrigðisstofnanir, sbr. lög um
     heilbrigðisþjónustu, sveitarfélög, sjálfseignarstofnanir, fyrirtæki og
   einstaklinga um veitingu heilbrigðisþjónustu og greiðir þeim endurgjald í
                        samræmi við ákvæði samninganna.
                   40. gr. Samningar um heilbrigðisþjónustu.
Samningar um heilbrigðisþjónustu skulu gerðir í samræmi við stefnumörkun skv. 2.
gr., m.a. um skipulag heilbrigðisþjónustu, forgangsröðun verkefna innan hennar,
 hagkvæmni og gæði þjónustunnar og aðgengi að henni. Við samningsgerð skal hafa
  hagsmuni sjúkratryggðra að leiðarljósi. Forsenda samningsgerðar er að fyrir
   liggi staðfesting landlæknis á því hvort rekstur eða fyrirhugaður rekstur
        heilbrigðisþjónustu uppfylli faglegar kröfur og önnur skilyrði í
    heilbrigðislöggjöf, sbr. lög um heilbrigðisþjónustu og lög um landlækni.
 Samningar skulu m.a. kveða á um magn, tegund og gæði þjónustu, hvar hún skuli
 veitt og af hverjum, ásamt endurgjaldi til veitanda og eftirliti með framkvæmd
samnings. Í samningum skulu vera ákvæði um kröfur til veitenda þjónustu, m.a. um
  hæfni, þjónustusvæði og þjónustustig. Við samningsgerð skal tryggja aðgengi
   sjúkratryggðra að þeirri heilbrigðisþjónustu sem samið er um óháð efnahag.
Jafnframt skal leitast við að tryggja þjónustu við sjúkratryggða hvar á landinu
sem þeir eru búsettir og að veitendur þjónustu gæti þess að sjúkratryggðir njóti
                                   jafnræðis.
  Val á viðsemjendum skal fara fram á hlutlægum og málefnalegum forsendum. Við
     valið skal m.a. taka mið af stefnumörkun skv. 2. gr., ákvæðum laga um
    heilbrigðisþjónustu, hæfni, gæðum, hagkvæmni, kostnaði, öryggi, viðhaldi
   nauðsynlegrar þekkingar og jafnræði. Sjúkratryggingastofnunin ákveður vægi
einstakra þátta. Við samningsgerð um heilbrigðisþjónustu skal þess gætt að raska
   ekki þeirri þjónustu sem veita ber samkvæmt lögum um heilbrigðisþjónustu.
Reynist framboð af tiltekinni heilbrigðisþjónustu meira en þörf er á eða unnt er
 að semja um með hliðsjón af fjárheimildum er heimilt á grundvelli hlutlægra og
  málefnalegra sjónarmiða, m.a. um hagkvæmni og gæði þjónustunnar, að takmarka
         samningsgerð við hluta þeirra aðila sem veitt geta þjónustuna.
 Aðili sem hyggst hefja sjálfstæðan rekstur heilbrigðisþjónustu þar sem gert er
 ráð fyrir að ríkið greiði kostnað sjúklings að hluta eða öllu leyti skal hafa
  gert samning við sjúkratryggingastofnunina áður en hann hefur rekstur, nema
    fyrir liggi einhliða ákvörðun ráðherra um greiðsluþátttöku á grundvelli
                      sérstakrar heimildar í öðrum lögum.
Ráðherra er heimilt að ákveða nánar í reglugerð^1) forsendur fyrir samningsgerð
       um endurgjald ríkisins fyrir heilbrigðisþjónustu sem veitt er utan
heilbrigðisstofnana sem ríkið rekur, í samræmi við stefnumörkun skv. 2. gr., og
  að hún skuli takmarkast við gagnreynda meðferð á sviði heilbrigðisþjónustu.
                                 ^1)Rg. 510/2010.
                 41. gr. Samningar um framkvæmdir eða rekstur.
 Ráðherra getur falið sjúkratryggingastofnuninni að semja við sveitarfélög, eða
  aðra aðila en þá sem falinn er rekstur heilbrigðisþjónustu samkvæmt lögum um
     heilbrigðisþjónustu, um framkvæmdir og rekstur ákveðinna þátta þeirrar
heilbrigðisþjónustu sem veita ber samkvæmt þeim lögum. Sjúkratryggingastofnunin
 gerir jafnframt verksamninga og samninga um rekstrarverkefni samkvæmt ákvæðum
                          laga um fjárreiður ríkisins.
                             42. gr. Útboðsheimild.
Sjúkratryggingastofnuninni er heimilt að bjóða út rekstur heilbrigðisþjónustu og
   kaup á heilbrigðisþjónustu samkvæmt lögum um heilbrigðisþjónustu og lögum
                                    þessum.
                 43. gr. Endurgjald fyrir heilbrigðisþjónustu.
 Endurgjald fyrir heilbrigðisþjónustu samkvæmt þessum kafla getur verið í formi
  fastra greiðslna, greiðslna á hvern þjónustuþega, daggjalda, verkgreiðslna,
 greiðslna á grunni afkasta og árangurstengdra greiðslna. Enn fremur er unnt að
        taka mið af tveimur eða fleiri framangreindum greiðsluaðferðum.
  Um gjald sem sjúkratryggður greiðir fyrir þjónustuna fer skv. 29. gr. og er
          veitendum þjónustu óheimilt að krefja hann um frekara gjald.
       Heilbrigðisstofnanir og aðrir veitendur heilbrigðisþjónustu skulu
  kostnaðargreina þjónustu sína samkvæmt alþjóðlega viðurkenndum aðferðum. Við
  kostnaðargreiningu skal taka mið af öllum hagrænum kostnaði, þ.m.t. kostnaði
                    vegna húsnæðis, fjármagns og afskrifta.
 Ráðherra setur reglugerð um framkvæmd mats á hjúkrunarþyngd vegna endurgjalds
            fyrir heilbrigðisþjónustu sem veitt er í hjúkrunarrýmum.
             44. gr. Gagnreynd þekking á sviði heilbrigðisþjónustu.
     Veitendur heilbrigðisþjónustu skulu að jafnaði byggja starfsemi sína á
  gagnreyndri þekkingu á sviði heilbrigðisþjónustu, fylgja faglegum fyrirmælum
landlæknis og nýta eftir því sem við á faglegar leiðbeiningar hans, sbr. lög um
                                   landlækni.
   Við ákvarðanir og samninga um nýjar aðferðir, þjónustu, lyf og vörur skal
 sjúkratryggingastofnunin byggja á niðurstöðu faglegs og hagræns mats í samræmi
                     við viðurkenndar alþjóðlegar aðferðir.
                           45. gr. Gæði og eftirlit.
  Sjúkratryggingastofnunin skal hafa eftirlit með starfsemi samningsaðila sem
 miðar að því að tryggja að tegundir, magn, gæði, kostnaður og árangur þjónustu
  sé í samræmi við gerða samninga. Stofnunin skal hafa samráð við landlækni um
                      fyrirkomulag og framkvæmd eftirlits.
Sjúkratryggingastofnunin skal setja í samninga ákvæði sem ætlað er að stuðla að
  gæðum og árangri þjónustunnar, m.a. um gæðastjórnunarkerfi og vottun þeirra,
    faggildingu, árangursmælingar og upplýsinga- og skýrslugjöf, sbr. lög um
                                   landlækni.
   Sjúkratryggingastofnunin getur krafist þess að samningsaðilar nýti samræmd
  upplýsingakerfi, þ.m.t. samræmda skráningu biðlista, og skili upplýsingum um
veitta þjónustu og starfsemi á samræmdu rafrænu formi til stofnunarinnar. Vegna
       framkvæmdar eftirlits er stofnuninni jafnframt heimill aðgangur að
   ópersónugreinanlegum upplýsingum úr heilbrigðisskrám sem landlæknir heldur
               samkvæmt lögum um landlækni, eftir því sem við á.
        Læknum, eða eftir atvikum hlutaðeigandi heilbrigðisstarfsmönnum,
sjúkratryggingastofnunarinnar er heimilt að leita upplýsinga hjá þeim sem notið
      hafa þjónustu, eftir því sem nauðsynlegt er vegna eftirlitshlutverks
                                stofnunarinnar.
                46. gr. Upplýsingaskylda heilbrigðisstarfsmanna.
Þeim heilbrigðisstarfsmönnum sem ábyrgð bera á vörslu sjúkraskráa, [sbr. lög um
   sjúkraskrár],^1) er skylt að veita læknum, eða eftir atvikum hlutaðeigandi
 heilbrigðisstarfsmönnum, sjúkratryggingastofnunarinnar þær upplýsingar og gögn
sem stofnuninni eru nauðsynleg vegna eftirlitshlutverks hennar, sbr. einnig 45.
       gr. Þá er læknum sjúkratryggingastofnunarinnar, eða hlutaðeigandi
heilbrigðisstarfsmönnum þegar það á við, heimilt að skoða þann hluta sjúkraskrár
   sem nauðsynlegt er vegna eftirlits með samningum og reikningsgerð á hendur
stofnuninni. Skoðun skal fara fram á þeim stað þar sem sjúkraskrá er varðveitt.
                             ^1)[2]L. 55/2009, 26. gr.
                 47. gr. Samningar um kaup á vörum og þjónustu.
 Sjúkratryggingastofnuninni er heimilt á grundvelli laga um opinber innkaup að
semja við stofnanir, fyrirtæki eða einstaklinga um vörur og almenna þjónustu sem
    henni ber að veita og falla ekki undir samninga um heilbrigðisþjónustu.
Sjúkratryggingastofnuninni ber að leita bestu mögulegra kjara, að teknu tilliti
 til gæða, á þeim vörum og þjónustu sem hún greiðir eða tekur þátt í að greiða
                             samkvæmt lögum þessum.
                 48. gr. Vanefndir og aðgerðir vegna vanefnda.
 Í samningum skulu vera ákvæði um hvað teljist vanefndir og um vanefndaúrræði.
Auk þess gilda almennar reglur um vanefndir og vanefndaúrræði. Sannist vanefndir
      skulu aðgerðir sjúkratryggingastofnunarinnar vegna þeirra byggjast á
               málefnalegum sjónarmiðum og geta m.a. falið í sér:
    1. Fyrirmæli um breytta framkvæmd, t.d. þjónustu, skráningu eða gjaldtöku.
                                   2. Viðvörun.
    3. Takmarkanir á magni og tegundum þjónustu sem greitt er endurgjald fyrir.
                     4. Uppsögn samnings með eða án fyrirvara.
                     5. Kröfu um endurgreiðslu eða skaðabætur.
     6. Tilkynningu til landlæknis eða Lyfjastofnunar, sbr. eftirlitshlutverk
                                    þeirra.
                   7. Kæru til lögreglu vegna meintra lögbrota.
                              49. gr. Ágreiningur.
 Í samningum skulu vera ákvæði um meðferð ágreinings. Ágreiningur um framkvæmd
        samninga og val á viðsemjendum sætir ekki endurskoðun ráðherra.
      Fari fram útboð fer um ágreining samkvæmt lögum um opinber innkaup.
   Ágreiningi um faglega hæfni veitenda heilbrigðisþjónustu, gæði þjónustu og
   gagnreynda meðferð á sviði heilbrigðisþjónustu skal vísað til landlæknis.
  Kvörtunum frá almenningi og öðrum vegna þjónustu og hæfni samningsaðila skal
   vísað til landlæknis. Landlæknir skal upplýsa sjúkratryggingastofnunina um
          slíkar kvartanir á formi sem stofnanirnar koma sér saman um.

                             V. kafli. Ýmis ákvæði.
                       50. gr. Meðferð persónuupplýsinga.
Við meðferð persónuupplýsinga sem aflað er samkvæmt lögum þessum skal þess gætt
 að uppfyllt séu skilyrði laga um persónuvernd og meðferð persónuupplýsinga og
     jafnframt gætt ákvæða laga um réttindi sjúklinga eftir því sem við á.
                             51. gr. Þagnarskylda.
 Starfsfólki sjúkratryggingastofnunarinnar og umboðsskrifstofa er skylt að gæta
 þagmælsku um atriði er það fær vitneskju um í starfi sínu og leynt skulu fara
  samkvæmt lögum, fyrirmælum yfirmanns eða eðli máls. Þagnarskylda helst þótt
      látið sé af starfi. Hið sama gildir um þá sem sinna verkefnum fyrir
            sjúkratryggingastofnunina en eru ekki starfsmenn hennar.
                         52. gr. Upplýsingar um vistun.
     Sjúkrahús, heilbrigðisstofnanir og stofnanir fyrir aldraða skulu senda
sjúkratryggingastofnuninni upplýsingar um vistun, þ.e. innlagnir og útskriftir.
Upplýsingarnar skulu sendar reglulega eftir því sem þörf krefur og eigi sjaldnar
                            en einu sinni í mánuði.
                53. gr. Milliríkjasamningar um sjúkratryggingar.
 Þegar milliríkjasamningar sem Ísland er aðili að kveða á um gagnkvæm réttindi
til sjúkratrygginga skulu þeir sem eiga að falla undir íslenska löggjöf samkvæmt
           ákvæðum samninganna öðlast réttindi samkvæmt lögum þessum.
Sjúkratryggingastofnunin greiðir kostnað samkvæmt milliríkjasamningum af aðstoð
    við þá sem njóta réttar samkvæmt samningunum og dveljast hér á landi um
                                 stundarsakir.
 Ráðherra setur reglugerð^1) um nánari framkvæmd greinarinnar, m.a. um heimild
  til að draga frá bótum samkvæmt lögum þessum bætur samkvæmt erlendri löggjöf
          fyrir sama tímabil og bætur eru greiddar fyrir hér á landi.
                                 ^1)Rg. 1176/2011.
                    54. gr. Kostnaður við sjúkratryggingar.
Kostnaður við sjúkratryggingar greiðist úr ríkissjóði, að því marki sem ákveðið
  er samkvæmt lögum þessum eða sérlögum og reglugerðum settum með stoð í þeim.
Árleg heildarútgjöld sjúkratrygginga skulu vera í samræmi við ákvörðun Alþingis
                 samkvæmt fjárlögum og fjáraukalögum hvers árs.
                              55. gr. Reglugerðir.
 Ráðherra er heimilt að kveða nánar á um framkvæmd laga þessara í reglugerð.^1)
              M.a. er heimilt að ákveða frekari kostnaðarþátttöku
 sjúkratryggingastofnunarinnar í heilbrigðisþjónustu en mælt er fyrir um í III.
kafla. Þá er ráðherra heimilt að birta sem reglugerðir^2) almannatryggingareglur
 Evrópusambandsins með aðlögun vegna EES-samningsins og almannatryggingareglur
                   stofnsamnings Fríverslunarsamtaka Evrópu.
      ^1). Rg. 403/2010, sbr. 1050/2010, 426/2011, 520/2011 og 1170/2011. Rg.
    698/2010, sbr. 1168/2011. Rg. 1176/2011. Rg. 35/2011. Rg. 333/2011, sbr.
 521/2011, 1024/2011 og 1169/2011. Rg. 408/2011, sbr. 1039/2011. Rg. 917/2011,
                sbr. 1167/2011. Rg. 1023/2011. ^2)Rg. 503/2009.

                             VI. kafli. Gildistaka.
                              56. gr. Gildistaka.
                    Lög þessi öðlast gildi 1. október 2008.
 Þrátt fyrir ákvæði 1. mgr. koma ákvæði IV. kafla að því er varðar samninga sem
   [ráðuneytið]^1) hefur gert til framkvæmda eigi síðar en 1. júlí 2009. [Enn
fremur koma ákvæði IV. kafla til framkvæmda eigi síðar en [1. janúar 2013]^2) að
því er varðar samninga við heilbrigðisstofnanir í eigu ríkisins og samninga við
               sveitarfélög og aðra er reka hjúkrunarheimili.]^3)
       Þrátt fyrir ákvæði 1. mgr. öðlast 12. tölul. 59. gr. þegar gildi.
       ^1)L. 162/2010, 81. gr. ^2)L. 155/2011, 1. gr. ^3)L. 121/2009, 1. gr.

                     VII. kafli. Breytingar á öðrum lögum.
                                57.73. gr. ...

                            Ákvæði til bráðabirgða.
     I. Þeim starfsmönnum Tryggingastofnunar ríkisins sem hafa starfað hjá
    stofnuninni að verkefnum er falla undir lög þessi, [3]IV. kafla laga nr.
         100/2007, um almannatryggingar, og/eða [4]lög nr. 111/2000, um
  sjúklingatryggingu, og eru í starfi við gildistöku laganna skal boðið annað
starf hjá sjúkratryggingastofnuninni með sömu ráðningarkjörum og áður giltu. Hið
     sama gildir um þá starfsmenn heilbrigðisráðuneytis, heilsugæslunnar og
 Landspítala sem sinnt hafa samningsgerð og öðrum verkefnum er munu falla undir
 verksvið sjúkratryggingastofnunarinnar samkvæmt lögum þessum. Ákvæði [5]7. gr.
  laga nr. 70/1996, um réttindi og skyldur starfsmanna ríkisins, gilda ekki um
                  störf sem ráðið er í samkvæmt þessu ákvæði.
             II. Þrátt fyrir ákvæði 1. mgr. 56. gr. skal forstjóri
  sjúkratryggingastofnunarinnar, sbr. ákvæði til bráðabirgða með [6]lögum nr.
    40/2007, um heilbrigðisþjónustu, hafa heimild til að undirbúa gildistöku
       laganna, þ.m.t. að bjóða starfsmönnum Tryggingastofnunar ríkisins,
        heilbrigðisráðuneytis, heilsugæslunnar og Landspítala starf hjá
 sjúkratryggingastofnuninni frá 1. október 2008, sbr. ákvæði til bráðabirgða I.
      III. Sjúkratryggingastofnunin tekur við eignum, réttindum og skyldum
   Tryggingastofnunar ríkisins að því er varðar framkvæmd sjúkratrygginga og
    slysatrygginga samkvæmt [7]lögum nr. 100/2007, um almannatryggingar, og
   sjúklingatryggingar samkvæmt [8]lögum nr. 111/2000, um sjúklingatryggingu.
 IV. [Fram til [1. janúar 2013],^1) sbr. 2. málsl. 2. mgr. 56. gr., er ráðherra
heimilt að ákveða með reglugerð^2) daggjöld vegna heilbrigðisþjónustu sem veitt
      er í hjúkrunarrýmum sjúkrahúsa og hjúkrunarrýmum öldrunarstofnana og
      hjúkrunarheimila.]^3) Daggjöld skulu ákveðin með hliðsjón af mati á
                      hjúkrunarþyngd, sbr. 4. mgr. 43. gr.
           ^1)L. 155/2011, 2. gr. ^2)Rg. 35/2011. ^3)L. 147/2010, 2. gr.

References

   Visible links
   1. file://2009055.html
   2. file://2009055.html#g26
   3. file://2007100.html
   4. file://2000111.html
   5. file://1996070.html#g7
   6. file://2007040.html
   7. file://2007100.html
   8. file://2000111.html
