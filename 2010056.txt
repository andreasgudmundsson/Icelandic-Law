
   --------------------------------------------------------------------------

                          Lög um vátryggingastarfsemi

                              2010 nr. 56 10. júní

   --------------------------------------------------------------------------

                 Ferill málsins á Alþingi.   Frumvarp til laga.

 Tóku gildi 17. júní 2010. EES-samningurinn: IX. viðauki tilskipun 64/225/EBE,
  72/166/EBE, 73/239/EBE, 73/240/EBE, tilmæli 74/165/EBE, tilskipun 77/92/EBE,
     78/473/EBE, XXII. viðauki tilskipun 78/660/EBE, IX. viðauki tilskipun
 79/267/EBE, tilmæli 81/76/EBE, XXII. viðauki tilskipun 83/349/EBE, IX. viðauki
tilskipun 84/5/EBE, 87/344/EBE, 88/357/EBE, 90/232/EBE, 90/619/EBE, 91/674/EBE,
    tilmæli 92/48/EBE, tilskipun 92/49/EBE, 92/96/EBE, 98/78/EB, 2000/12/EB,
    2000/26/EB, 2001/17/EB, 2001/24/EB, 2002/13/EB, 2002/87/EB, 2002/92/EB,
                      2005/14/EB, 2005/68/EB, 2007/44/EB.

                      I. kafli. Gildissvið. Starfshættir.
                               1. gr. Gildissvið.
Tilgangur laga þessara er að tryggja að vátryggingafélög séu rekin á heilbrigðan
 og eðlilegan hátt með hagsmuni vátryggðra, vátryggingartaka, hluthafa og alls
                          þjóðarbúsins að leiðarljósi.
Lög þessi gilda um vátryggingastarfsemi. Starfsemi sem fellur undir lög þessi er
        leyfisskyld. Með vátryggingastarfsemi í lögum þessum er átt við
frumtryggingastarfsemi á sviði skaðatrygginga og persónutrygginga og hvers konar
                            endurtryggingastarfsemi.
     2. gr. Eftirtaldir aðilar mega reka vátryggingastarfsemi hér á landi:
        1. Hlutafélög sem hlotið hafa starfsleyfi hér á landi skv. 26. gr.
      2. Vátryggingafélög með aðalstöðvar í öðru aðildarríki sem hlotið hafa
                  starfsleyfi í heimaríki, sbr. 66. og 67. gr.
    3. Evrópufélög samkvæmt [1]lögum nr. 26/2004 sem hlotið hafa starfsleyfi í
                        aðildarríki, sbr. 66. og 67. gr.
    4. Vátryggingafélög með aðalstöðvar í öðru ríki en aðildarríki sem fá leyfi
                  til að reka útibú hér á landi, sbr. 73. gr.
Um vátryggingafélög skv. 1. tölul. 1. mgr. gilda ákvæði laga um hlutafélög og um
 Evrópufélög skv. 3. tölul. 1. mgr. gilda ákvæði laga um Evrópufélög nema annað
 leiði af ákvæðum laga þessara. Bundin frum- eða endurtryggingafélög skulu vera
                                  hlutafélög.
 Félög sem stofnuð eru með sérlögum til að reka vátryggingastarfsemi mega reka
þessa starfsemi í lögmæltu félagsformi enda búi þau við sömu rekstrarskilyrði og
önnur félög og uppfylli ákvæði II. kafla. Sama gildir um erlend vátryggingafélög
           sem leyfi fá til að reka vátryggingastarfsemi hér á landi.
                      3. gr. Afmörkun við aðra starfsemi.
  Lögin gilda ekki um eftirlaunasjóði, lífeyrissjóði og sjúkrasjóði einstakra
   atvinnustétta, starfshópa og fyrirtækja eða um Tryggingastofnun ríkisins,
   Atvinnuleysistryggingasjóð og hliðstæðar stofnanir sem reknar eru samkvæmt
  sérstökum lögum nema að því leyti sem þessir aðilar kunna að hafa með höndum
                             vátryggingastarfsemi.
Lögin gilda ekki um endurtryggingastarfsemi sem er í höndum opinbers aðila, eða
  tryggð til fulls af opinberum aðila, þegar starfsemin, af ástæðum sem varða
 mikilvæga hagsmuni almennings, veitir endurtryggingarvernd sem að öðrum kosti
                         væri ófáanleg eða illfáanleg.
        4. gr. Lög þessi gilda um félagasamstæður þegar móðurfélagið er
    vátryggingafélag. Fjármálaeftirlitið getur ákveðið að ákvæði laganna um
félagasamstæður skuli eiga við um tengsl félags sem ekki er vátryggingafélag og
  vátryggingafélaga þegar litið væri á hið fyrrnefnda sem móðurfélag samkvæmt
                 lögum þessum ef það ræki vátryggingastarfsemi.
  Fjármálaeftirlitið getur einnig ákveðið að lögin taki til félaga sem teljast
ekki félagasamstæður þegar veruleg innbyrðis tengsl eru á milli þeirra. Félögin
                 skulu þá tilnefna eitt þeirra sem móðurfélag.
 Við mat á því hvort um yfirráð í félagi sé að ræða skal leggja saman réttindi
                 móðurfélags og dótturfélags eða dótturfélaga.
5. gr. Enginn má í atvinnuskyni stuðla að því að vátryggingaráhætta sem hér er,
 sbr. 10. gr., sé frumtryggð annars staðar en hjá vátryggingafélögum sem hlotið
  hafa starfsleyfi Fjármálaeftirlitsins eða starfsleyfi eftirlitsstjórnvalds í
                               öðru aðildarríki.
  Endurtryggja má frumtryggingaráhættu, sbr. 1. mgr., hjá endurtryggingafélagi
       skv. 1.4. tölul. 1. mgr. 2. gr. Aðeins er heimilt að endurtryggja
 frumtryggingaráhættu, sbr. 1. mgr., hjá endurtryggingafélagi í þriðja ríki að
 fyrir liggi samstarfssamningur við eftirlitsstjórnvald í heimaríki viðkomandi
 endurtryggingafélags um gagnkvæmt eftirlit með starfsemi endurtryggingafélaga
  sem Fjármálaeftirlitið viðurkennir. Ákvæði 1. og 2. málsl. eiga ekki við um
                    endurtryggingar á endurtryggingaráhættu.
  Fjármálaeftirlitið getur, þegar sérstakar aðstæður eru fyrir hendi, heimilað
             undanþágur frá banni skv. 1. mgr. og 2. málsl. 2. mgr.
        6. gr. Vátryggingastarfsemi og hliðarstarfsemi skv. 13. gr. sem
     vátryggingafélögum er heimilt að stunda skal rekin í samræmi við góða
viðskiptahætti og venjur í vátryggingaviðskiptum og með hag vátryggingartaka og
 vátryggðra fyrir augum. Vátryggingafélög skulu rekin á heilbrigðan og traustan
                                     hátt.
 Telji Fjármálaeftirlitið að starfsemi eftirlitsskylds aðila sé ekki í samræmi
  við ákvæði 1. mgr. getur það gefið fyrirmæli um að ráðin verði bót á því sem
 úrskeiðis hefur farið. Sé ekki farið að fyrirmælum Fjármálaeftirlitsins getur
 það beitt viðurlögum skv. XIII. kafla eða gripið til þeirra úrræða sem lög um
                opinbert eftirlit með fjármálastarfsemi heimila.
  7. gr. Aðrir en þeir sem leyfi hafa til vátryggingastarfsemi mega ekki bera
 heiti sem kunna að benda til eða gefa í skyn að þeir reki vátryggingastarfsemi
eða láta nokkuð frá sér fara opinberlega, í prentuðu máli eða á annan hátt, sem
           skilja mætti á þann veg að vátryggingastarfsemi sé rekin.
  Nafn vátryggingafélags skal koma skýrt fram í öllum tilkynningum þess, þar á
                               meðal auglýsingum.

           II. kafli. Skilgreining hugtaka. Mörk við aðra starfsemi.
                          8. gr. Skilgreining hugtaka.
          Með starfsstöð vátryggingafélags er í lögum þessum átt við:
                1. Aðalstöðvar félagsins samkvæmt samþykktum þess.
                                     2. Útibú.
         3. Skrifstofu undir stjórn starfsliðs erlends vátryggingafélags.
    4. Aðsetur einstaklings með umboð erlends vátryggingafélags til að starfa á
                                  vegum þess.
  Þegar erlent vátryggingafélag starfar hér á landi eins og segir í 3. eða 4.
  tölul. 1. mgr. skal litið svo á að félagið hafi hér starfsemi sem jafngildir
 útibúi og skal félagið uppfylla þau skilyrði IX. kafla sem að slíkri starfsemi
  lúta. Sama gildir um starfsemi innlendra vátryggingafélaga erlendis, sbr. X.
                                     kafla.
                         9. gr. Í lögum þessum merkir:
    1. Aðildarríki: Ríki sem er aðili að samningnum um Evrópska efnahagssvæðið,
        aðili að stofnsamningi Fríverslunarsamtaka Evrópu eða Færeyjar.
           2. Aðildarríki þar sem þjónusta er veitt: Aðildarríki þar sem
vátryggingafélag eða útibú í öðru aðildarríki vátryggir áhættu sem þar er, sbr.
                    10. gr., án þess að hafa þar starfsstöð.
      3. Blandað eignarhaldsfélag á vátryggingasviði: Fyrirtæki, sem ekki er
       vátryggingafélag, eignarhaldsfélag á vátryggingasviði eða blandað
eignarhaldsfélag í fjármálastarfsemi, þar sem að minnsta kosti eitt dótturfélag
                              er vátryggingafélag.
      4. Blandað eignarhaldsfélag í fjármálastarfsemi: Móðurfélag sem ekki er
   eftirlitsskylt en það ásamt dótturfélögum sínum, en a.m.k. eitt þeirra er
  eftirlitsskylt og er með höfuðstöðvar í aðildarríki, og öðrum aðilum myndar
                               fjármálasamsteypu.
        5. Bundið endurtryggingafélag (e. captive reinsurance undertaking):
    Endurtryggingafélag sem er annaðhvort í eigu fjármálafyrirtækis, þó ekki
    vátryggingafélags eða endurtryggingafélags eða samstæðu vátrygginga- eða
endurtryggingafélaga sem falla undir tilskipun 98/78/EB, um viðbótareftirlit með
   vátryggingafélögum í vátryggingasamstæðu, eða í eigu fyrirtækis, annars en
   fjármálafyrirtækis, sem hefur að markmiði að endurtryggja einungis áhættu
fyrirtækis eða fyrirtækja sem það tilheyrir eða áhættu fyrirtækis eða fyrirtækja
           samstæðunnar sem bundna endurtryggingafélagið á aðild að.
         6. Bundið frumtryggingafélag (e. captive insurance undertaking):
     Vátryggingafélag sem er annaðhvort í eigu fjármálafyrirtækis, þó ekki
    vátryggingafélags eða endurtryggingafélags eða samstæðu vátrygginga- eða
endurtryggingafélaga sem falla undir tilskipun 98/78/EB, um viðbótareftirlit með
   vátryggingafélögum í vátryggingasamstæðu, eða í eigu fyrirtækis, annars en
    fjármálafyrirtækis, sem hefur að markmiði að frumtryggja einungis áhættu
fyrirtækis eða fyrirtækja sem það tilheyrir eða áhættu fyrirtækis eða fyrirtækja
            samstæðunnar sem bundna frumtryggingafélagið á aðild að.
       7. Dótturfélag: Félag sem móðurfélag hefur yfirráð yfir; dótturfélag
             dótturfélags telst einnig dótturfélag móðurfélagsins.
    8. Eftirlitsstjórnvald: Sá aðili sem samkvæmt lögum hlutaðeigandi ríkis fer
    með eftirlit með vátryggingafélögum og vátryggingastarfsemi, hér á landi
                              Fjármálaeftirlitið.
   9. Eignarhaldsfélag á vátryggingasviði: Fyrirtæki þar sem meginstarfsemin er
   að eiga hluti í dótturfyrirtækjum sem eru annaðhvort eingöngu eða aðallega
                               vátryggingafélög.
    10. Endurtryggingastarfsemi: Starfsemi sem felst í því að taka á sig áhættu
sem vátryggingafélag eða annað endurtryggingafélag hefur látið frá sér. Ef um er
     að ræða samtök vátryggjenda sem þekkt eru undir nafninu Lloyd's merkir
 endurtryggingastarfsemi einnig starfsemi sem felst í því að taka á sig áhættu
 sem félagi í Lloyd's, vátryggingafélag eða endurtryggingafélag sem hvorugt eru
 aðilar að samtökum vátryggjenda sem þekkt eru undir nafninu Lloyd's hafa látið
                                    frá sér.
    11. Félag með sérstakan tilgang (e. special purpose vehicle): Félag, hvert
  svo sem félagaformið er, annað en starfandi vátryggingafélag, sem yfirtekur
  áhættu frá vátryggingafélögum og tryggir sig alfarið gegn slíkri áhættu með
 hagnaði af útgáfu skuldabréfa eða með einhverju öðru fjármögnunarfyrirkomulagi
þar sem endurgreiðsluréttur þeirra sem keypt hafa skuldabréfin eða tekið þátt í
         fjármögnun víkur fyrir endurtryggingaskuldbindingum félagsins.
      12. Félagasamstæða: Móður- og dótturfélag eða dótturfélög í sameiningu.
      13. Fjármálasamsteypa: Samstæða félaga, eða félög sem hafa með sér náin
  tengsl, þar sem eftirlitsskyldur aðili fer fyrir samstæðunni og a.m.k. einn
  aðili innan samstæðunnar starfar á vátryggingasviði og annar aðili starfar á
 fjármálasviði og þar sem umsvif á samstæðugrundvelli og/eða samanlögð umsvif á
 vátryggingasviði annars vegar og hins vegar samsvarandi umsvif á fjármálasviði
  eru hvor um sig talin mikilvæg samkvæmt reglum sem Fjármálaeftirlitið setur.
Fari enginn eftirlitsskyldur aðili fyrir samstæðunni, en starfsemi samstæðunnar
  fer aðallega fram á fjármála- eða vátryggingasviði samkvæmt skilgreiningu í
  reglum sem Fjármálaeftirlitið setur, telst samstæðan vera fjármálasamsteypa.
        Sérhverja undirsamstæðu sem uppfyllir skilyrði upphafsmálsliðar
              orðskýringarinnar skal líta á sem fjármálasamsteypu.
     14. Frumtryggingastarfsemi: Sú starfsemi að vátryggja vátryggingaráhættu
                                   neytenda.
    15. Gistiríki: Aðildarríki þar sem vátryggingafélag með aðalstöðvar í öðru
         aðildarríki hefur útibú eða veitir þjónustu án starfsstöðvar.
    16. Heimaríki: Aðildarríki þar sem aðalstöðvar vátryggingafélags eða annars
             eftirlitsskylds aðila eru og starfsleyfi er gefið út.
       17. Hlutdeildarfélag: Félag, þó ekki dótturfélag, sem annað félag og
dótturfélög þess eiga verulegan eignarhlut í eða hafa myndað varanleg tengsl við
  í þeim tilgangi að hafa áhrif á rekstur þess; félag er talið eiga verulegan
eignarhlut ef það og dótturfélög þess eiga a.m.k. 20% eignarhlut í öðru félagi.
         18. Líftrygging: Starfsemi á sviði frumtrygginga í líftryggingum,
            slysatryggingum og sjúkratryggingum (persónutryggingum).
              19. Móðurfélag: Félag sem hefur yfirráð í öðru félagi.
                   20. Náin tengsl: Tengsl vátryggingafélags við
         a. önnur félög í félagasamstæðu sem vátryggingafélagið tilheyrir,
       b. þá sem eiga virkan eignarhlut í vátryggingafélaginu, þó þannig að
                          hlutdeildin nemi minnst 20%,
    c. þá sem eiga virkan eignarhlut í móðurfélagi vátryggingafélags, þó þannig
                        að hlutdeildin nemi minnst 20%,
        d. félög sem vátryggingafélagið á virkan eignarhlut í, þó þannig að
                          hlutdeildin nemi minnst 20%,
        e. félög sem vátryggingafélagið á hlut í og sem félagasamstæða, sem
  vátryggingafélagið tilheyrir, á virkan eignarhlut í, þó þannig að samanlögð
                       hlutdeild þeirra nemi minnst 20%,
       f. einstaklinga eða félög sem eru varanlega tengd sömu persónunni með
                               yfirráðatengslum.
   21. Neytandi: Einstaklingur eða lögaðili sem nýtur vátryggingarverndar eða á
                sérstakra hagsmuna að gæta vegna frumtrygginga.
     22. Skipulegur verðbréfamarkaður: Markaður með fjármálagerninga samkvæmt
                       skilgreiningu laga um kauphallir.
      23. Stóráhætta: Greinaflokkar vátrygginga er tengjast atvinnurekstri og
stærri fyrirtækjum sérstaklega. Greinaflokkar skv. 1. mgr. 21. gr. nr. 4, 5, 6,
     7, 11, 12, 14 og 15 teljast stóráhætta. Einnig teljast skaðatryggingar
    stórfyrirtækja í greinaflokkum nr. 3, 8, 9, 10, 13 og 16 til stóráhættu.
       24. Stórfyrirtæki: Þau fyrirtæki sem uppfylla a.m.k. tvö eftirfarandi
                                   skilyrða:
   a. að niðurstöðutala efnahagsreiknings sé að lágmarki sem nemur 6,2 milljónum
                                     evra,
          b. að ársvelta sé að lágmarki sem nemur 12,8 milljónum evra og
                  c. að ársverk á reikningsárinu séu a.m.k. 250.
Sé fyrirtæki hluti félagasamstæðu skal miða við samstæðuna í heild á grundvelli
       samstæðureiknings. Fjármálaeftirlitið getur heimilað að litið sé á
starfsgreinasamtök, sameiginleg verkefni eða fyrirtæki sem tímabundið mynda hóp
                              sem eitt fyrirtæki.
    25. Takmörkuð endurtrygging (e. finite reinsurance): Endurtrygging þar sem
   beint mögulegt hámarkstap, mælt sem yfirfærð fjárhagsleg hámarksáhætta sem
       leiðir af yfirfærslu verulegrar vátryggingaráhættu er tengist bæði
vátryggingaratburði og tímasetningu yfirfærslu vátryggingaráhættunnar, er hærra
    en iðgjaldið á gildistíma samningsins sem svarar til takmarkaðrar en þó
       verulegrar fjárhæðar, ásamt a.m.k. öðru hvoru eftirfarandi atriða:
     a. skýru og efnislegu mati á tímavirði fjárhæða (e. time value of money),
      b. samningsbundnum ákvæðum um að ná, til lengri tíma litið, jafnvægi í
   fjárhagslegri reynslu aðila við að ná þeirri yfirfærslu á áhættu sem að er
                                    stefnt.
      26. Vátryggingafélag: Félag sem stundar leyfisskylda starfsemi á sviði
  frumtrygginga, hvort heldur skaða- eða líftrygginga, og endurtryggingafélag,
  nema ljóst sé að ákvæði eigi aðeins við um starfsemi á sviði frumtrygginga.
       27. Vátryggingasölumaður: Starfsmaður sem starfar á vegum og á ábyrgð
       vátryggingamiðlara, vátryggingaumboðsmanns eða vátryggingafélags.
   28. Virkur eignarhlutur: Bein eða óbein hlutdeild í félagi sem nemur 10% eða
meira af hlutafé eða atkvæðisrétti eða önnur hlutdeild sem gerir kleift að hafa
veruleg áhrif á stjórnun viðkomandi félags. Með óbeinni hlutdeild er átt við að
   aðili og þeir sem hann er í samstarfi við hafi eignast eða fari með virkan
 eignarhlut í skilningi laganna. Samstarf skal vera talið á milli aðila ef þeir
   hafa gert með sér samkomulag um að einn eða fleiri saman ráði yfir eða nái
 virkum eignarhlut í félagi, hvort sem samkomulagið er formlegt eða óformlegt,
  skriflegt, munnlegt eða með öðrum hætti. Samstarf skal þó alltaf talið vera
  fyrir hendi þegar um eftirfarandi tengsl er að ræða, nema sýnt sé fram á hið
                                   gagnstæða:
    a. Hjón, aðilar í staðfestri samvist, aðilar í skráðri sambúð og ófjárráða
                                  börn aðila.
    b. Tengsl milli aðila sem fela í sér bein eða óbein yfirráð annars aðilans
yfir hinum eða ef tvö eða fleiri félög eru beint eða óbeint undir yfirráðum sama
     aðila. Taka skal tillit til tengsla aðila skv. a-, c- og d-lið. Félag,
 móðurfélag þess, dótturfélög, systurfélög og félög þeim tengd, sem og eigendur
   þeirra, teljast jafnan í samstarfi. Félög sem fyrrnefnd félög eða eigendur
  þeirra hafa bein eða óbein yfirráð yfir teljast einnig samstarfsaðilar, nema
                             sýnt sé fram á annað.
     c. Félög sem aðili á með beinum eða óbeinum hætti verulegan eignarhlut í,
þ.e. að aðili eigi með beinum eða óbeinum hætti a.m.k. 20% hluta atkvæðisréttar
 í viðkomandi félagi. Taka skal tillit til tengsla aðila skv. a-, b- og d-lið.
   d. Tengsl á milli félags og stjórnarmanna þess og félags og framkvæmdastjóra
                                     þess.
                                   29. Yfirráð:
     a. að félag (móðurfélag) ráði yfir meiri hluta atkvæða í öðru félagi, eða
   b. eigi eignarhluti í öðru félagi og hafi rétt til að tilnefna eða víkja frá
                 meiri hluta stjórnarmanna eða stjórnenda, eða
   c. eigi eignarhluti í öðru félagi og hafi rétt til að hafa afgerandi áhrif á
   starfsemi þess á grundvelli samþykkta félagsins eða samninga við það, eða
   d. eigi eignarhluti í öðru félagi og ráði meiri hluta í félaginu á grundvelli
              samnings við aðra hluthafa eða aðra eignaraðila, eða
        e. eigi eignarhluti í öðru félagi og hafi ráðandi stöðu í því, eða
            f. hliðstæð tengsl einstaklinga eða lögaðila við félag, sem
  Fjármálaeftirlitið metur að leiði til raunverulegra áhrifa á starfsemi þess.
     30. Þriðja ríki: Ríki sem ekki er aðildarríki eins og það er skilgreint í
                                 þessari grein.
   Fjárhæðir í evrum samkvæmt þessum lögum umreiknast í starfrækslugjaldmiðil
 vátryggingafélags miðað við sölugengi evru gagnvart umræddum gjaldmiðli í lok
                        dags 31. október næstliðins árs.
       10. gr. Í lögum þessum er ríkið þar sem frumvátryggingaráhætta er:
   a. í eignatryggingum: ríkið þar sem hin vátryggða eign er þegar mannvirki eru
 vátryggð eða mannvirki ásamt lausafé er vátryggt í sama vátryggingarsamningi,
             b. í ökutækjatryggingum: ríkið þar sem ökutæki er skráð,
     c. í ferðatryggingum: ríkið þar sem vátryggingartaki keypti vátrygginguna
            enda sé gildistími hennar eigi lengri en fjórir mánuðir,
    d. í öðrum skaðatryggingum: ríkið þar sem vátryggingartaki hefur aðsetur að
 jafnaði eða, þegar um lögaðila er að ræða, það aðildarríki þar sem aðsetrið er
            sem helst tengist vátryggingarsamningnum sem gerður er,
    e. í persónutryggingum: ríkið þar sem skuldbindingin komst á, þ.e. þar sem
vátryggingartaki hefur aðsetur að jafnaði eða, þegar um lögaðila er að ræða, það
ríki þar sem aðsetrið er sem helst tengist vátryggingarsamningnum sem gerður er
                             (starfsemin fer fram).
                        11. gr. Mörk við aðra starfsemi.
Vátryggingafélag má ekki reka aðra starfsemi en vátryggingastarfsemi nema annað
                            leiði af ákvæðum 13. gr.
 Vátryggingafélag telst reka aðra starfsemi en vátryggingastarfsemi ef félagið
  hefur yfirráð, eitt sér eða ásamt öðru vátryggingafélagi, í félagi sem rekur
 aðra starfsemi en vátryggingastarfsemi. Þegar um félagasamstæðu er að ræða eða
vátryggingafélög í beinum eða óbeinum rekstrarlegum tengslum við önnur félög og
      móðurfélagið er ekki vátryggingafélag skal í þessu sambandi litið á
                       vátryggingafélögin sem eitt félag.
     Þrátt fyrir ákvæði 1. og 2. mgr. er vátryggingafélagi heimilt að reka
viðskiptabanka eða aðra fjármálastarfsemi í sérstöku félagi, enda sé starfsemin
                 háð starfsleyfi og eftirliti opinberra aðila.
 Vátryggingafélag má ekki taka á sig ábyrgðir sem ekki eru vátryggingar. Því er
  óheimilt að taka á sig skuldbindingar sem ekki eru í tengslum við eðlilegan
                           rekstur vátryggingafélags.
 12. gr. Líftryggingastarfsemi má ekki reka með annarri frumtryggingastarfsemi.
    Þó má veita líftryggingafélagi starfsleyfi í slysa- og sjúkratryggingum.
                            13. gr. Hliðarstarfsemi.
       Vátryggingafélagi er heimilt að reka eftirfarandi hliðarstarfsemi:
    1. Umboð fyrir vátryggingafélög sem leyfi hafa til að starfa hér á landi og
fyrir önnur félög sem lúta eftirliti Fjármálaeftirlitsins eða annarra opinberra
                                     aðila.
    2. Að reisa, eiga og reka fasteignir sem lið í fjárfestingu til ávöxtunar á
    fjármunum félagsins til lengri tíma samkvæmt reglum sem stjórn setur og
                         Fjármálaeftirlitið staðfestir.
     3. Að kaupa og selja skuldabréf og aðra fjármálagerninga og lánveitingar
samkvæmt reglum sem stjórn setur og Fjármálaeftirlitið staðfestir. Ákvæði þetta
 tekur ekki til fjármálagerninga sem skráðir eru á skipulegum verðbréfamarkaði
             sem fjárfest er í til ávöxtunar á fjármunum félagsins.
                      4. Tjónsuppgjör og tjónavarnastarfsemi.
          5. Rekstur og umsjón með sjóðum er tengjast eða eru hliðstæðir
                             vátryggingastarfsemi.
         6. Aðra umsýslu í beinu framhaldi af og í eðlilegum tengslum við
                             vátryggingastarfsemi.
      Starfsemi skv. 5. tölul. 1. mgr. er háð leyfi Fjármálaeftirlitsins.
 Fjármálaeftirlitið getur ákveðið að starfsemi sem fellur undir 5. tölul. skuli
                          rekin af sjálfstæðu félagi.

                     III. kafli. Stofnun vátryggingafélags.
                       14. gr. Stofnun vátryggingafélags.
   Að öðru leyti en greinir í þessum kafla gilda ákvæði [2]II. kafla laga um
[3]hlutafélög, nr. 2/1995, með síðari breytingum, um stofnun vátryggingafélags.
                            15. gr. Stofnsamningur.
         Í stofnsamningi vátryggingafélags skal eftirfarandi koma fram:
                        1. Nöfn og heimilisföng stofnenda.
              2. Hve mikið skuli greiða fyrir hvern hlut í félaginu.
   3. Frestir sem kunna að vera veittir til áskriftar að hlutum og til greiðslu
                                    þeirra.
                         4. Reglur um innborgun hlutafjár.
    5. Ákvarðanir um að stofnendur eða aðrir skuli njóta sérstakra réttinda eða
                             hlunninda í félaginu.
   6. Ákvarðanir um að gert skuli samkomulag við stofnendur eða aðra sem hefði í
            för með sér verulegar fjárskuldbindingar fyrir félagið.
    7. Ákvarðanir um að félagið taki við verðmætum sem ekki er greitt fyrir með
                               hlutum í félaginu.
     8. Hvenær halda skuli stofnfund og hvernig til hans skuli boðað nema það
  leiði af ákvæðum hlutafélagalaga að fundur þessi verði haldinn án sérstakrar
                                    boðunar.
   9. Hvort félagið skuli bera kostnað við stofnunina og, ef svo er, hversu hár
 sá kostnaður megi vera. Kostnaður þessi má ekki fara yfir 5% af skráðu hlutafé
  þegar frá eru talin opinber útgjöld og kostnaður við matsgerð, sbr. 16. gr.
  Fjármálaeftirlitið getur veitt undanþágu frá hámarki stofnkostnaðar. Ekki má
                 greiða stofnendum þóknun vegna stofnunarinnar.
 Í stofnsamningi skal gerð grein fyrir þeim atriðum sem nauðsynleg eru og máli
skipta til þess að unnt sé að meta til fjár þau verðmæti er félagið hyggst taka
                                      við.
 Sé stofnað til félagsins með það fyrir augum að yfirtaka vátryggingastarfsemi
eða vátryggingastofn annars vátryggingafélags skal þess getið í stofnsamningi og
  það tekið fram hvort samningsdrög um yfirfærslu vátryggingastofns hafi verið
      gerð og umfjöllun Fjármálaeftirlitsins liggi fyrir, sbr. XI. kafla.
       Skjöl, sem hafa að geyma mikilvæg efnisatriði sem ekki koma fram í
     stofnsamningi, skulu fest við hann og teljast hluti stofnsamningsins.
   Allir samningar um atriði, sem fjallað er um í stofnsamningi en voru ekki
             samþykkt við gerð hans, eru ógildir gagnvart félaginu.
                    16. gr. Hlutir skulu greiddir í reiðufé.
   Fjármálaeftirlitið getur veitt heimild til að greiðsla fari fram með öðrum
       hætti, enda liggi fyrir matsgerð sem Fjármálaeftirlitið samþykkir.
Telji Fjármálaeftirlitið ástæðu til að ætla að verðmæti framlaga hafi breyst frá
   því að matsgerð var framkvæmd og stofnfundur er haldinn getur það krafist
           yfirlýsingar matsmanna um verðmætið eða nýrrar matsgerðar.
  17. gr. Auk þeirra ákvæða sem lög um hlutafélög gera ráð fyrir um samþykktir
 hlutafélags skulu eftirtalin atriði koma fram í samþykktum vátryggingafélags:
               1. Ráðstöfun tekjuafgangs og hvernig mæta skal halla.
                          2. Úthlutun arðs og ágóðahluta.
    3. Hvernig ráðstafa megi eignum félagsins og hvernig fara skuli með eignir
                              þess við félagsslit.

                            IV. kafli. Starfsleyfi.
                         18. gr. Starfsleyfisveitandi.
 Fjármálaeftirlitið veitir starfsleyfi samkvæmt lögum þessum. Vátryggingafélagi
        er heimilt að hefja starfsemi þegar það hefur fengið starfsleyfi
                             Fjármálaeftirlitsins.
    Fjármálaeftirlitið skal hafa samráð við eftirlitsstjórnvöld í viðkomandi
     aðildarríki við mat á umsókn um starfsleyfi vátryggingafélags sem er:
     a. dótturfélag fjármálafyrirtækis eða vátryggingafélags með starfsleyfi í
                               öðru aðildarríki,
      b. dótturfélag móðurfélags fjármálafyrirtækis eða vátryggingafélags með
                      starfsleyfi í öðru aðildarríki, eða
   c. undir yfirráðum aðila, einstaklings eða lögaðila, sem hefur ráðandi stöðu
         í fjármálafyrirtæki eða vátryggingafélagi í öðru aðildarríki.
     Samráð skv. 2. mgr. skal m.a. taka til upplýsinga um hæfi hluthafa og
                  stjórnenda, sbr. 43. gr. og 3. mgr. 54. gr.
     Samráð skv. 2. mgr. gildir jafnframt um viðvarandi eftirlit með því að
                          starfsskilyrði séu uppfyllt.
                                19. gr. Umsókn.
Umsókn um starfsleyfi skal vera skrifleg og skal send Fjármálaeftirlitinu innan
sex mánaða frá dagsetningu stofnsamnings. Eftirfarandi gögn og upplýsingar skulu
                                 fylgja umsókn:
                         1. Heiti félagsins og félagsform.
         2. Staðfest endurrit stofnsamnings og fundargerðar stofnfundar úr
                                fundargerðabók.
   3. Skrá yfir stofnendur og hlutafé og staðfesting á því að það sé innborgað,
hverjir eigi virkan eignarhlut í félaginu og hve mikinn og greinargerð um önnur
                         náin tengsl sem félagið er í.
                     4. Drög að samþykktum til staðfestingar.
     5. Greinaflokkar vátrygginga eða vátryggingagreinar sem sótt er um leyfi
fyrir, sbr. 21. og 22. gr., og 23. gr. ef um fyrirhugaða endurtryggingastarfsemi
                                  er að ræða.
    6. Ef við á, skrá um hliðarstarfsemi sem félagið hyggst reka, sbr. 13. gr.
                  7. Sérstök áætlun um starfsemina, sbr. 25. gr.
   8. Staðfesting þess að félagið uppfylli ákvæði 34. gr. um lágmarksfjárhæðir.
   9. Reiknigrundvöllur iðgjalda, iðgjaldasjóðs, ágóðaúthlutunar, endurkaupa og
 gjaldfrjálsra líftrygginga, reglur um upplýsingar sem líftryggingartaka ber að
   veita samkvæmt ákvæðum [4]XIII. kafla [5]laga um vátryggingarsamninga, nr.
 30/2004, og hliðstæð gögn, eftir því sem við á, um heilsutryggingar sem reknar
  eru samkvæmt tæknilegum grundvelli þegar sótt er um starfsleyfi skv. 22. gr.
       10. Vátryggingaskilmálar lögboðinna vátrygginga og upplýsingar um þær
              tegundir persónutrygginga sem félagið hyggst bjóða.
   11. Staðfesting á aðild að Alþjóðlegum bifreiðatryggingum á Íslandi sf. og á
þátttöku í starfsemi tjónsuppgjörsmiðstöðvar og upplýsingamiðstöðvar sé sótt um
        leyfi skv. 10. tölul. 1. mgr. 21. gr. Jafnframt skal upplýst um
                  tjónsuppgjörsfulltrúa í öðrum aðildarríkjum.
     Við mat á umsókn um starfsleyfi í persónutryggingum skal þess gætt að
reiknigrundvöllur sé tryggur en sanngjarn í garð líftryggingartaka og rétthafa.
 Sama gildir um reglur um ágóðahlutdeild og skiptingu hagnaðar og skulu reglur
þar um vera skýrar og nákvæmar. Vaxtaforsendur iðgjalda og iðgjaldaskuldar, svo
  og kostnaðar- og öryggisálag, skulu ákveðnar með varfærnissjónarmið í huga.
     Iðgjöld nýtrygginga skulu vera nægileg til að félagið geti staðið við
 skuldbindingar sínar án þess að sérstök aukning eigin fjár reynist nauðsynleg.
 Ákvæði greinar þessarar eiga við um umsókn um starfsleyfi félags með sérstakan
  tilgang, umsókn um starfsleyfi í endurtryggingum og umsókn um starfsleyfi í
           takmörkuðum endurtryggingum, eftir því sem við getur átt.
               20. gr. Starfsleyfi félags með sérstakan tilgang.
  Félag með sérstakan tilgang getur starfað hér á landi að fengnu starfsleyfi
Fjármálaeftirlitsins, sbr. ákvæði 19. gr., enda uppfylli slíkt félag skilyrði í
    reglum sem Fjármálaeftirlitið setur. Í reglum Fjármálaeftirlitsins skulu
                      skilyrði koma fram um eftirfarandi:
                            1. Gildissvið starfsleyfis.
          2. Lögboðin skilyrði sem skulu vera í öllum útgefnum samningum.
               3. Hæfi þeirra sem reka félag með sérstakan tilgang.
                  4. Kröfur um hæfi hluthafa eða virkra eigenda.
    5. Stjórnunar- og bókhaldsaðferðir, kerfi fyrir innra eftirlit og kröfur um
                                áhættustýringu.
               6. Reikningsskil, varfærni og tölulegar upplýsingar.
                                   7. Gjaldþol.
 Telji Fjármálaeftirlitið ástæðu til að setja frekari skilyrði fyrir starfsemi
                  félagsins skulu þau koma fram í starfsleyfi.
                     21. gr. Starfsleyfi í skaðatryggingum.
Starfsleyfi í frumtryggingum öðrum en líftryggingum (skaðatryggingum) er bundið
   við tiltekna greinaflokka vátrygginga eða vátryggingagreinar innan þeirra
                          samkvæmt eftirfarandi skrá:
              1. Slysatryggingar (slys, vinnuslys, atvinnusjúkdómar):
                          a. bætur með föstum fjárhæðum,
                     b. bætur eftir mati á afleiðingum tjóns,
        c. bætur með föstum fjárhæðum/bætur eftir mati á afleiðingum tjóns,
                                d. slys á farþegum.
                    2. Sjúkratryggingar (veikindi, heilsutjón):
                          a. bætur með föstum fjárhæðum,
                     b. bætur eftir mati á afleiðingum tjóns,
        c. bætur með föstum fjárhæðum/bætur eftir mati á afleiðingum tjóns.
              3. Húftryggingar ökutækja. Eignatjón, þ.m.t. altjón á:
               a. vélknúnum ökutækjum á landi öðrum en járnbrautum,
          b. ökutækjum til notkunar á landi öðrum en vélknúnum ökutækjum.
      4. Járnbrautatryggingar. Eignatjón, þ.m.t. altjón á járnbrautarvögnum.
         5. Húftryggingar loftfara. Eignatjón, þ.m.t. altjón á loftförum.
            6. Húftryggingar skipa og báta. Eignatjón, þ.m.t. altjón á:
                                   a. sjóskipum,
                                  b. vatnabátum,
                             c. fljóta- og síkjabátum.
      7. Flutningatryggingar. Eignatjón, þ.m.t. altjón á vörum og farangri í
                flutningi án tillits til þess hvernig flutt er.
   8. Eignatryggingar (bruni og náttúruöfl). Eignatjón, þ.m.t. altjón, annað en
                    skv. 3., 4., 5., 6. og 7. flokki vegna:
                                     a. elds,
                                  b. sprengingar,
                                    c. óveðurs,
                        d. náttúruafla annarra en óveðurs,
                                   e. kjarnorku,
                                   f. landsigs.
   9. Aðrar eignatryggingar. Eignatjón, þ.m.t. altjón, annað en skv. 3., 4., 5.,
6. og 7. flokki og ekki talið í 8. flokki, þ.m.t. vegna hagls, frosts og atburða
                            svo sem þjófnaðar o.fl.
      10. Ábyrgðartryggingar ökutækja. Ábyrgð vegna notkunar ökutækja, þ.m.t.
                               ábyrgð stjórnanda.
      11. Ábyrgðartryggingar loftfara. Ábyrgð vegna notkunar loftfara, þ.m.t.
                               ábyrgð stjórnanda.
    12. Ábyrgðartryggingar skipa og báta. Ábyrgð vegna notkunar á sjó, vötnum,
                  fljótum og síkjum, þ.m.t. ábyrgð stjórnanda.
   13. Almennar ábyrgðartryggingar. Hvers konar ábyrgð önnur en skv. 10., 11. og
                                  12. flokki.
                             14. Greiðsluvátryggingar:
                               a. almenn gjaldþrot,
                                b. útflutningslán,
                              c. afborgunarskilmálar,
                                      d. veð,
                                e. landbúnaðarlán.
                              15. Efndavátryggingar:
                                 a. beinar efndir,
                                b. óbeinar efndir.
                16. Fjárhagslegar vátryggingar (fjárhagslegt tap):
                                 a. atvinnuleysi,
                              b. tekjutap (almennt),
                                    c. óveður,
                                  d. ábatamissir,
                  e. viðvarandi útgjöld vegna almenns kostnaðar,
                        f. ófyrirsjáanleg viðskiptaútgjöld,
                              g. tap á markaðsverði,
                       h. tap á leigu eða hliðstæðum tekjum,
                         i. annað óbeint tap á viðskiptum,
                    j. fjárhagslegt tap, annað en í viðskiptum,
                       k. aðrar tegundir fjárhagslegs taps.
     17. Réttaraðstoðartryggingar. Réttaraðstoð og kostnaður við málarekstur.
       18. Ferðamannaaðstoð. Aðstoð til handa þeim sem lenda í erfiðleikum á
                ferðalagi fjarri heimili sínu eða föstu aðsetri.
   Áhættu sem innifalin er í tilteknum greinaflokki má ekki innifela í öðrum
                greinaflokki nema í tilvikum er segir í 3. mgr.
Veita má starfsleyfi sameiginlega fyrir eftirtalda greinaflokka skaðatrygginga,
                                 sbr. 1. mgr.:
                1. Slysa- og sjúkratryggingar skv. 1. og 2. tölul.
     2. Ökutækja- og farmtryggingar skv. d-lið 1. tölul., 3., 7. og 10. tölul.
     3. Sjó- og farmtryggingar skv. d-lið 1. tölul., 4., 6., 7. og 12. tölul.
       4. Flug- og farmtryggingar skv. d-lið 1. tölul., 5., 7. og 11. tölul.
                      5. Eignatryggingar skv. 8. og 9. tölul.
              6. Ábyrgðartryggingar skv. 10., 11., 12. og 13. tölul.
             7. Greiðslu- og efndavátryggingar skv. 14. og 15. tölul.
                       8. Frumtryggingar skv. 1.18. tölul.
Vátryggingafélag sem fær starfsleyfi í greinaflokkum frumtrygginga skv. 1. og 2.
mgr. (aðaláhætta) má innifela hliðargrein (aukaáhættu) án sérstaks leyfis þegar:
                   1. Aukaáhættan er í tengslum við aðaláhættu.
      2. Aukaáhættan tengist þeim verðmætum sem vátryggð eru sem aðaláhætta.
      3. Aukaáhættan er vátryggð samkvæmt vátryggingarsamningi um aðaláhættu.
 Þó er ekki heimilt að telja áhættu í greinaflokkum skv. 14., 15. og 17. tölul.
  1. mgr. sem hliðargrein í öðrum greinaflokkum að því undanskildu að telja má
 áhættu í greinaflokki skv. 17. tölul. sem hliðargrein í greinaflokki skv. 18.
tölul. þegar skilyrði 1. tölul. eru uppfyllt og aðaláhættan tengist einvörðungu
aðstoð sem veitt er einstaklingum sem lenda í erfiðleikum á ferðalagi að heiman
     eða fjarri föstu aðsetri. Greinaflokkur skv. 17. tölul. má einnig vera
   hliðargrein þegar áhættan eða ágreiningurinn tengist notkun skipa og báta.
Kveða skal á um hvernig tryggja skuli hagsmuni vátryggingartaka í ágreiningsmáli
    við vátryggingafélagið sjálft í reglugerð um réttaraðstoðarvátryggingar.
                    22. gr. Starfsleyfi í persónutryggingum.
     Starfsleyfi í líftryggingum og heilsutryggingum, auk tengdra slysa- og
     sjúkratrygginga, afmarkast við tiltekna greinaflokka frumtrygginga eða
          vátryggingagreinar innan þeirra samkvæmt eftirfarandi skrá:
            1. Áhættu- og söfnunarlíftryggingar án fjárfestingaráhættu:
                 a. greiðslur í lifanda lífi frá tilteknum aldri,
                             b. greiðslur við andlát,
       c. greiðslur í lifanda lífi frá tilteknum aldri eða við andlát fyrr,
                   d. líftryggingar með endurgreiðslu iðgjalda,
                               e. lífeyrisgreiðslur,
       f. viðbótargreiðslur við líkamstjón, þar á meðal við starfsorkumissi,
                   g. viðbótargreiðslur við andlát vegna slyss,
             h. viðbótargreiðslur við örorku vegna slyss eða sjúkdóms.
                         2. Hjóna- og barnalíftryggingar:
             a. líftryggingar tengdar giftingu eða staðfestri samvist,
                      b. líftryggingar barna tengdar fæðingu.
           3. Áhættu- og söfnunarlíftryggingar með fjárfestingaráhættu:
                 a. greiðslur í lifanda lífi frá tilteknum aldri,
                             b. greiðslur við andlát,
       c. greiðslur í lifanda lífi frá tilteknum aldri eða við andlát fyrr,
                   d. líftryggingar með endurgreiðslu iðgjalda,
                               e. lífeyrisgreiðslur.
                4. Varanlegar heilsutryggingar án uppsagnarréttar.
       5. Aðrar líftryggingar með innifalda áhættu á grundvelli ævilengdar.
                     23. gr. Starfsleyfi í endurtryggingum.
 Starfsleyfi í endurtryggingum, sbr. ákvæði 19. gr., er veitt vegna starfsemi í
endurtryggingum skaðatrygginga, endurtryggingum persónutrygginga eða hvers konar
                        endurtryggingum samkvæmt umsókn.
               24. gr. Starfsleyfi í takmörkuðum endurtryggingum.
 Hyggist aðili hefja starfsemi hér á landi í takmörkuðum endurtryggingum, sbr.
 ákvæði 19. gr., setur Fjármálaeftirlitið reglur um þá starfsemi. Í þeim reglum
                             skulu vera ákvæði um:
          1. Lögboðin skilyrði sem skulu vera í öllum útgefnum samningum.
    2. Traustar stjórnunar- og bókhaldsaðferðir, fullnægjandi kerfi fyrir innra
                     eftirlit og kröfur um áhættustýringu.
          3. Kröfur um reikningsskil, varfærni og tölulegar upplýsingar.
            4. Vátryggingaskuld sé fullnægjandi, áreiðanleg og hlutlæg.
                     5. Eignir til jöfnunar vátryggingaskuld.
               6. Gjaldþol og lágmarksgjaldþol vegna starfseminnar.
                 25. gr. Áætlun um starfsemi vátryggingafélags.
 Í áætlun um fyrirhugaða starfsemi, sem fylgja skal umsókn um starfsleyfi, skal
                            eftirfarandi koma fram:
    1. Skýrsla um endurtryggingarvernd og hámark þess sem félagið hyggst bera í
      eigin áhættu án endurtryggingar í hverjum greinaflokki vátrygginga.
      2. Eignir sem eiga að vera til staðar í félaginu til þess að kröfur um
                 lágmarksfjárhæðir skv. 34. gr. séu uppfylltar.
   3. Rökstutt mat á kostnaði við að koma starfseminni á fót og hvernig ætlað er
                             að mæta þeim kostnaði.
     4. Áætluð staða félagsins samkvæmt efnahagsreikningi í lok þriggja fyrstu
            bókhaldsáranna ásamt áætlun um árlegar tekjur og gjöld.
      5. Áætlun um hvernig félagið hyggst standa við skuldbindingar sínar og
           uppfylla gjaldþolskröfur fyrstu þrjú heilu reikningsárin.
Sé sótt um leyfi fyrir greiðsluvátryggingum skv. 14. tölul. 1. mgr. 21. gr. skal
     auk gagna skv. 1. mgr. gerð sérstök grein fyrir því eftir hvaða reglum
        óuppgerðar skuldbindingar félagsins vegna vátryggingarsamninga í
greiðsluvátryggingum, vátryggingaskuldin, skuli metnar og þeim eignum sem ætlað
                                er að mæta þeim.
                         26. gr. Veiting starfsleyfis.
Ákvörðun Fjármálaeftirlitsins um veitingu starfsleyfis skal tilkynnt umsækjanda
   skriflega svo fljótt sem unnt er og eigi síðar en þremur mánuðum eftir að
fullbúin umsókn barst. Fjármálaeftirlitið skal tilkynna umsækjanda um það þegar
                           umsókn telst fullnægjandi.
Í starfsleyfi skulu koma fram upplýsingar um þá vátryggingastarfsemi sem félagið
                                    má reka.
Veita má starfsleyfi fyrir einstaka greinaflokka frumtrygginga skv. 21. eða 22.
   gr. eða einstakar vátryggingagreinar innan þeirra, eða fyrir greinaflokka
  sameiginlega skv. 2. mgr. 21. gr. Starfsleyfi veitt í tilteknum greinaflokki
frumtrygginga gildir einnig fyrir hliðargreinar í öðrum flokki ef skilyrði skv.
                         3. mgr. 21. gr. eru uppfyllt.
  Fjármálaeftirlitið skal birta tilkynningar um starfsleyfi vátryggingafélaga
                                  opinberlega.
Sé til umfjöllunar umsókn dótturfélags sem beint eða óbeint er í eigu aðila með
   aðsetur utan Evrópska efnahagssvæðisins getur Fjármálaeftirlitið tekið sér
                     lengri frest en tiltekinn er í 1. mgr.
                          27. gr. Synjun starfsleyfis.
 Fullnægi umsókn ekki skilyrðum laga þessara að mati Fjármálaeftirlitsins skal
                           það synja um starfsleyfi.
 Telji Fjármálaeftirlitið að á skorti hæfi stjórnar eða framkvæmdastjóra til að
    reka félagið eða að tryggja heilbrigðan og traustan rekstur þess svo að
 viðhlítandi sé, eða hafi störf þeirra verið með þeim hætti að ætla megi að svo
    verði ekki, má synja um starfsleyfi. Sama gildir teljist eigendur virkra
   eignarhluta í félaginu ekki geta tryggt á viðhlítandi hátt heilbrigðan og
  traustan rekstur. Ef félag er í nánum tengslum við aðra skal einungis veita
   starfsleyfi ef þau tengsl hindra ekki eftirlit með starfsemi félagsins. Ef
   löggjöf þriðja ríkis gildir um þá aðila sem vátryggingafélagið er í nánum
     tengslum við og hindrar eftirlit með starfsemi félagsins skal synja um
 starfsleyfi, svo og ef líklegt er að vandkvæði við framkvæmd þeirrar löggjafar
  geri eftirlit torvelt. Ef raunverulegar aðalstöðvar félagsins eru ekki hér á
                        landi skal synja um starfsleyfi.
Synjun Fjármálaeftirlitsins á umsókn skal rökstudd og tilkynnt umsækjanda innan
  þriggja mánaða frá móttöku fullbúinnar umsóknar. Synjun skal þó alltaf hafa
              borist umsækjanda tólf mánuðum frá móttöku umsóknar.
                          28. gr. Nýir greinaflokkar.
 Vátryggingafélag, sem fengið hefur starfsleyfi hér á landi og hyggst taka upp
 nýjan greinaflokk vátrygginga eða vátryggingagrein eða hyggst breyta starfsemi
 sinni í verulegum atriðum, skal sækja um leyfi til Fjármálaeftirlitsins fyrir
    hinni nýju starfsemi og senda gögn eins og við á skv. 19.23. gr. og sem
                nauðsynleg eru til að það geti metið umsóknina.
Uppfylli félagið skilyrði um gjaldþol og lágmarksfjárhæðir að teknu tilliti til
      hinnar nýju starfsemi og sé að öðru leyti fallist á umsóknina veitir
               Fjármálaeftirlitið leyfi fyrir nýju starfseminni.
Breytingar á samþykktum vátryggingafélags ber að senda Fjármálaeftirlitinu innan
   viku frá samþykkt þeirra. Geri Fjármálaeftirlitið ekki athugasemd við þær
  breytingar ber félaginu innan tveggja mánaða að senda því dagsett eintak af
      samþykktunum í heild með þeim breytingum sem samþykktar hafa verið.
                             29. gr. Höfuðstöðvar.
     Vátryggingafélag, sem fengið hefur starfsleyfi skv. 26. gr., skal hafa
                           höfuðstöðvar hér á landi.
                         30. gr. Vátryggingafélagaskrá.
 Fjármálaeftirlitið skal birta opinberlega skrá, vátryggingafélagaskrá, um öll
    félög sem fengið hafa starfsleyfi hér á landi. Einnig skal skrá og birta
upplýsingar um útibú sem hér hafa starfsleyfi og um þá sem veita hér þjónustu án
                                 starfsstöðvar.
     Starfsleyfi og leyfi fyrir nýrri starfsemi skulu þegar í stað skráð í
vátryggingafélagaskrá. Ákvörðun um að taka upp nýjar greinar vátrygginga eða að
 breyta starfsemi í verulegum atriðum öðlast ekki gildi fyrr en hún hefur verið
                         skráð í vátryggingafélagaskrá.
  Í vátryggingafélagaskrá skal skrá eftirfarandi eftir því sem við getur átt:
           1. Dagsetningu stofnsamnings, stofnfundargerðar og samþykkta.
          2. Heiti, félagsform og starfssvæði, lögheimili og varnarþing.
                             3. Starfssvið og tilgang.
      4. Dagsetningu starfsleyfis og skrá yfir þá greinaflokka vátrygginga og
vátryggingagreinar sem félag hefur leyfi til að reka og um hliðarstarfsemi, sbr.
                                    13. gr.
    5. Skráð og innborgað hlutafé og eigið hlutafé. Nöfn þeirra sem eiga virkan
                  eignarhlut í félaginu og hve mikill hann er.
        6. Stjórn og varastjórn, endurskoðendur og tryggingastærðfræðinga.
                     7. Nöfn þeirra er skuldbinda mega félag.
     8. Heiti og heimilisfang starfsstöðvar erlends vátryggingafélags, sbr. 8.
 gr., sem hér hefur útibú eða veitir þjónustu og nafn og aðsetur fulltrúa þess
hér á landi sem skuldbindur félagið og kemur fram fyrir þess hönd, svo og, þegar
  við á, þann sem hefur með höndum tjónsuppgjör í ábyrgðartryggingum ökutækja.
       9. Dagsetningu yfirfærslu/yfirtöku vátryggingastofna ásamt skrá yfir
               vátryggingagreinar sem yfirfærðar/yfirteknar eru.
      10. Dagsetningu skipunar skilastjórnar og hverjir skipa skilastjórn og
dagsetningu afturköllunar starfsleyfis, dagsetningu slita félags og dagsetningu
               þess þegar félag er máð úr vátryggingafélagaskrá.
 Allar breytingar varðandi atriði sem tilkynna skal til vátryggingafélagaskrár
 skulu, eins fljótt og auðið er og eigi síðar en innan eins mánaðar, tilkynntar
til skrárinnar ásamt gögnum er sanni samþykkt þeirra og lögmæti. Tilkynning skal
          vera á því formi sem Fjármálaeftirlitið metur fullnægjandi.
 Ef tilkynningar til vátryggingafélagaskrár fullnægja ekki fyrirmælum laga eða
samþykkta félags, eða ákvarðanir eru ekki teknar á þann hátt sem fyrir er mælt í
lögum eða samþykktum félags, skal synja um skráningu. Tilkynna skal skriflega um
                          synjun og um ástæður hennar.
         Uppfærð vátryggingafélagaskrá skal vera aðgengileg á heimasíðu
Fjármálaeftirlitsins á hverjum tíma. Þar skal, auk þeirra vátryggingafélaga sem
 fengið hafa heimild til vátryggingastarfsemi hér á landi, birta upplýsingar um
  útibú og vátryggingafélög aðildarríkja sem hér veita þjónustu. Að auki skal
    birta í skránni upplýsingar um yfirfærslu og yfirtöku vátryggingastofna.

                         V. kafli. Fjárhagsgrundvöllur.
                               31. gr. Gjaldþol.
  Eftirtaldar fjárhæðir mynda grunn útreiknings á gjaldþoli vátryggingafélags:
          1. Innborgað hlutafé að frádregnum eigin hlutabréfum félagsins.
      2. Varasjóðir sem ekki eru til að mæta skuldbindingum félagsins eða eru
 skilgreindir sem útjöfnunarsjóðir og óráðstöfuð ágóðaskuld líftryggingafélags.
         3. Óráðstafaður hagnaður að frádregnu ójöfnuðu tapi og ráðgerðum
                                 arðgreiðslum.
     4. Forgangshlutafé og víkjandi lán sem bindandi samkomulag er um að víki
      fyrir öllum skuldbindingum sem ekki eru víkjandi og að ekki komi til
endurgreiðslu fyrr en þær skuldbindingar hafa verið gerðar upp við gjaldþrot eða
 slit vátryggingafélags. Víkjandi lán skal einnig uppfylla eftirtalin skilyrði:
           a. Lánið skal vera innborgað og skuldfært í bókum félagsins.
    b. Upphaflegur lánstími lána með föstum lánstíma skal ekki vera skemmri en
      fimm ár. Eigi síðar en einu ári áður en kemur að endurgreiðslu skal
vátryggingafélagið leggja áætlun fyrir Fjármálaeftirlitið til samþykktar er sýni
  fram á fullnægjandi gjaldþol félagsins á gjalddaga nema eftirstöðvar lánsins
   hafi farið minnkandi sem hlutfall af gjaldþoli félagsins á minnst fimm ára
     tímabili fyrir umsaminn gjalddaga. Sæki vátryggingafélagið um að flýta
endurgreiðslu slíkra lána getur Fjármálaeftirlitið heimilað það að því tilskildu
              að gjaldþol fari ekki niður fyrir tilskilið lágmark.
      c. Lán sem eru ekki með föstum lánstíma skulu vera með a.m.k. fimm ára
  uppsagnarfresti, nema þau séu ekki lengur talin til gjaldþols félagsins eða
 endurgreiðslur fyrir gjalddaga séu háðar samþykki Fjármálaeftirlitsins. Verður
vátryggingafélagið þá að óska eftir slíku samþykki að minnsta kosti sex mánuðum
fyrir áætlaðan greiðsludag og tilgreina áætlað gjaldþol og lágmarksgjaldþol bæði
fyrir og eftir endurgreiðslu. Því aðeins skal heimila endurgreiðslu að gjaldþol
          vátryggingafélagsins fari ekki niður fyrir lágmarksgjaldþol.
         d. Lánssamningurinn má ekki fela í sér ákvæði sem gera ráð fyrir
   endurgreiðslu fyrr en á gjalddaga, nema vátryggingafélaginu verði slitið.
        e. Samþykki Fjármálaeftirlitsins þarf til að breyta lánssamningum.
Fjárhæð samkvæmt þessum tölulið má ekki fara yfir 50% af lágmarksgjaldþoli, eða
 heildargjaldþoli ef það er lægra. Þar af mega víkjandi lán með fastan lánstíma
       og heildarfjárhæð forgangshlutafjár ekki fara yfir 25% samanlagt.
    5. Skuldabréf án tiltekins lánstíma og önnur bréf, svo sem forgangshlutafé
 sem ekki fellur undir 4. tölul., ef samningarnir uppfylla eftirtalin skilyrði:
     a. Ekki má endurgreiða bréfin að frumkvæði handhafa og ekki án samþykkis
                             Fjármálaeftirlitsins.
        b. Samið er um að vátryggingafélagið megi fresta greiðslu á vöxtum.
    c. Kröfur á hendur vátryggingafélaginu samkvæmt þessum tölulið víkja fyrir
                   öllum öðrum kröfum sem ekki eru víkjandi.
    d. Skjalfest er við útgáfu skuldabréfanna að eftirstöðvar og ógreidda vexti
megi nota til að mæta tapi þannig að vátryggingafélagi sé kleift að halda áfram
                                starfsemi sinni.
                  e. Aðeins skal telja með innborgaðar fjárhæðir.
 Fjárhæð samkvæmt þessum tölulið og fjárhæð skv. 4. tölul. mega samanlagt ekki
   fara yfir 50% af lágmarksgjaldþoli, eða heildargjaldþoli ef það er lægra.
       6. Helmingur óinnborgaðs hlutafjár, enda nemi innborgað fé minnst 25%
 heildarfjárins. Þessi fjárhæð má ekki fara yfir 50% af lágmarksgjaldþoli, eða
                       heildargjaldþoli ef það er lægra.
      7. Duldir sjóðir vegna vanmats eigna, enda séu þeir af varanlegum toga.
    8. Hluti iðgjaldaskuldar í frumtryggingum eða endurtryggingum líftrygginga
  með eða án Zillmer-aðferðar. Þegar Zillmer-aðferð er ekki beitt eða henni er
beitt og kostnaðarálag vegna öflunar líftrygginga er lægra en álagið sem fólgið
er í iðgjöldum vegna öflunar líftrygginganna má reikna til gjaldþols mismuninn á
iðgjaldaskuld án Zillmer-aðferðar eða iðgjaldaskuld með Zillmer-aðferð að hluta
og iðgjaldaskuld þar sem reiknað er samkvæmt Zillmer-aðferð með öflunarkostnaði
    að fullu eins og í reiknigrundvelli iðgjalda. Fjárhæðin sem færð er til
  gjaldþols samkvæmt þessum tölulið má þó aldrei vera hærri en 3,5% af mismun
 líftryggingarfjárhæða og iðgjaldaskuldar samanlagt vegna líftryggingarsamninga
  þar sem unnt er að beita Zillmer-aðferð. Frá þessum mismun skal draga allan
                    óafskrifaðan eignfærðan öflunarkostnað.
    9. Nauðsynlegar afskriftir og niðurfærslur, þar á meðal óefnislegar eignir.
  Sé nauðsynlegt að afskrifa eða niðurfæra eignaliði umfram það sem gert er í
efnahagsreikningi skal það koma til lækkunar gjaldþoli. M.a. skal hafa hliðsjón
                           af atriðum utan efnahags.
     10. Lækkun tjónaskuldar sem stafar af núvirðingu hennar. Þó þarf ekki að
draga frá gjaldþoli lækkun vegna núvirðingar tjóna í slysa- og sjúkratryggingum,
            né heldur vegna lífeyrisgreiðslna í öðrum greinaflokkum.
           11. a. Hlutdeild í hlutdeildarfélagi sem vátryggingafélag á í
 vátryggingafélögum, eignarhaldsfélögum á vátryggingasviði, fjármálafyrirtækjum
                        eða fyrirtækjum á fjármálasviði.
       b. Liðir sem taldir eru upp í 4. og 5. tölul. þessarar málsgreinar og
  vátryggingafélag á í krafti hlutdeildar í félögum sem getið er í a-lið hér á
                                     undan.
  Gjaldþol vátryggingafélags er reiknað með því að leggja saman fjárhæðir skv.
1.5. tölul. 1. mgr. og draga frá fjárhæðir skv. 9.11. tölul. 1. mgr. Fjárhæðir
     skv. 6.8. tölul. 1. mgr. má leggja við framangreindar fjárhæðir hafi
 Fjármálaeftirlitið fallist á rökstudda ósk vátryggingafélags um það. Ef horfur
 eru á að gjaldþol verði einhvern tímann á næstu þremur árum lægra en gjaldþol
 reiknað skv. 1.11. tölul. 1. mgr. skal til viðbótar færa gjaldþolið niður um
  muninn á framantöldum liðum og áætluðu lægsta gjaldþoli á næstu þremur árum.
     Þegar fjárfesting í hlutum í öðru fjármálafyrirtæki, fyrirtæki tengdu
  fjármálasviði, vátryggingafélagi eða eignarhaldsfélagi á vátryggingasviði er
bráðabirgðaráðstöfun og ætluð sem fjárhagsaðstoð við endurskipulagningu eða til
    bjargar hlutaðeigandi fyrirtæki er Fjármálaeftirlitinu heimilt að veita
undanþágu frá ákvæði þessarar málsgreinar um frádrátt liða skv. a- og b-lið 11.
                                 tölul. 1. mgr.
Vátryggingafélögum er heimilt að nota þær aðferðir við mat á eiginfjárgrunni sem
      kveðið er á um í reglum Fjármálaeftirlitsins um viðbótareftirlit með
fjármálasamsteypum í stað þess að draga liði skv. a- og b-lið 11. tölul. 1. mgr.
   frá gjaldþoli skv. 2. mgr. Heimilt er að beita samstæðuuppgjörsaðferð (e.
consolidated method) telji Fjármálaeftirlitið að áhættustýring og innra eftirlit
á samstæðugrundvelli sé fullnægjandi. Vátryggingafélög sem annaðhvort eru hluti
  af vátryggingasamstæðu eða fjármálasamsteypu og falla undir viðbótareftirlit
 þurfa ekki að draga frá liði skv. a- og b-lið 11. tölul. 1. mgr. skv. 2. mgr.
  Hyggist vátryggingafélag breyta um aðferð við mat á gjaldþolsliðum skal það
  tilkynna það Fjármálaeftirlitinu og gera sérstaka grein fyrir breytingunni í
                                 ársreikningi.
 Aðlagað gjaldþol vátryggingafélags er gjaldþol þess skv. 2. mgr. að frádregnum
   fjárhæðum sem verða til við að sömu eignir eru taldar beint eða óbeint hjá
     fleiri en einum aðila, svo og öllum eignum sem verða til við gagnkvæma
      fjármögnun. Tekið skal tillit til allra dóttur- og hlutdeildarfélaga
     vátryggingafélagsins, eignarhaldsfélaga á vátryggingasviði, blandaðra
       eignarhaldsfélaga á vátryggingasviði, félaga sem eiga hlutdeild í
   vátryggingafélaginu og annarra dóttur- og hlutdeildarfélaga þeirra félaga.
Sé vátryggingafélag dótturfélag annars vátryggingafélags eða eignarhaldsfélags á
 vátryggingasviði skal reikna aðlagað gjaldþol móðurfélagsins samkvæmt ákvæðum
     þessarar greinar auk útreiknings á gjaldþoli vátryggingafélagsins. Við
   útreikninginn skal taka tillit til allra hlutdeildarfélaga móðurfélagsins.
       Nánar skal kveða á um útreikning á aðlöguðu gjaldþoli í reglum sem
 Fjármálaeftirlitið setur. Þar má einnig tilgreina undanþágur frá skyldu til að
reikna aðlagað gjaldþol. Taki útreikningurinn til fyrirtækja í öðrum ríkjum fer
 um samstarf eftirlitsstjórnvalda eftir alþjóðasamningum sem Ísland er aðili að
    og samstarfssamningum sem Fjármálaeftirlitið gerir á grundvelli þeirra.
  Ákvæði þessarar greinar gilda einnig um fjármálasamsteypur. Um útreikning á
  gjaldþoli fyrir fjármálasamsteypur skulu gilda reglur sem Fjármálaeftirlitið
                                     setur.
                 32. gr. Lágmarksgjaldþol skaðatryggingafélags.
  Gjaldþol vátryggingafélags sem rekur aðra starfsemi en líftryggingastarfsemi
      skal á hverjum tíma nema minnst þeirri fjárhæð sem hærri er samkvæmt
eftirfarandi útreikningi og nefnist lágmarksgjaldþol félagsins, sbr. þó 34. gr.:
     1. Við útreikning á lágmarksgjaldþoli á grundvelli iðgjalda skal nota þá
    fjárhæð sem hærri er af bókfærðum iðgjöldum og iðgjöldum ársins samkvæmt
   rekstrarreikningi. Byggt skal á iðgjöldum að frádregnum endurgreiðslum og
 niðurfellingum, en án frádráttar á hlut endurtryggjanda. Hækka skal iðgjöld í
greinaflokkum skv. 11., 12. og 13. tölul. 1. mgr. 21. gr. um 50%. Sama á við um
                iðgjöld í endurtryggingum þessara greinaflokka.
     Fjárhæð sem reiknuð er skv. 1. mgr. þessa töluliðar skal skipt í tvennt,
  þannig að fyrri hlutinn nemi allt að 50 milljónum evra og sá síðari því sem
umfram er. Fjárhæð þessi skal taka árlegum breytingum með þeim hætti sem lýst er
  í 4. mgr. 34. gr. Leggja skal saman 18% af fyrri hlutanum og 16% af því sem
 umfram er. Niðurstaða þeirrar samlagningar er síðan margfölduð með hlutfallinu
milli samanlagðra eigin tjóna síðustu þriggja reikningsára og samanlagðra tjóna
 í heild síðustu þrjú reikningsár samkvæmt rekstrarreikningi, en þó aldrei með
lægri tölu en 0,5. Við útreikning á eigin tjónum er endurtryggingafélagi heimilt
    að fengnu samþykki Fjármálaeftirlitsins að draga frá kröfur á félög með
                               sérstakan tilgang.
       2. Við útreikning á lágmarksgjaldþoli á grundvelli tjóna skal byggt á
  meðalfjárhæð tjóna ársins síðustu þrjú reikningsár, að frádregnum yfirteknum
       fjármunum og réttindum sem félagið öðlast, en án frádráttar á hlut
  endurtryggjenda. Áður en meðaltal er reiknað skal hækka tjón í greinaflokkum
    skv. 11., 12. og 13. tölul. 1. mgr. 21. gr. um 50%. Sama á við um tjón í
                     endurtryggingum þessara greinaflokka.
     Fjárhæð sem reiknuð er skv. 1. mgr. þessa töluliðar skal skipt í tvennt,
  þannig að fyrri hlutinn nemi allt að 35 milljónum evra og sá síðari því sem
umfram er. Fjárhæð þessi skal taka árlegum breytingum með þeim hætti sem lýst er
  í 4. mgr. 34. gr. Leggja skal saman 26% af fyrri hlutanum og 23% af því sem
umfram er. Útkoma þeirrar samlagningar er síðan margfölduð með hlutfallinu milli
  samanlagðra eigin tjóna síðustu þriggja reikningsára og samanlagðra tjóna í
  heild síðustu þrjú reikningsár samkvæmt rekstrarreikningi, en þó aldrei með
lægri tölu en 0,5. Við útreikning á eigin tjónum er endurtryggingafélagi heimilt
    að fengnu samþykki Fjármálaeftirlitsins að draga frá kröfur á félög með
                               sérstakan tilgang.
 Í útreikningum skv. 1. mgr. skal miða við meðaltal sjö síðustu reikningsára í
    stað þriggja reki félagið aðallega starfsemi í frum- eða endurtryggingum
        óveðurs-, hagl- eða frostskaðatrygginga eða greiðsluvátrygginga.
Að fengnu samþykki Fjármálaeftirlitsins getur vátryggingafélag dreift iðgjöldum,
    tjónum, breytingum á tjónaskuld og yfirteknum réttindum á milli ára með
 tölfræðilegum aðferðum. Ef lágmarksgjaldþol reynist vera lægra en á næstliðnu
reikningsári skal það ekki lækka meira hlutfallslega en sem nemur hlutfallslegri
                   lækkun eigin tjónaskuldar milli sömu ára.
 Í frum- eða endurtryggingum sjúkratrygginga sem reknar eru samkvæmt tæknilegum
 reiknigrundvelli skal miða við 6% eða 5,33% bókfærðra iðgjalda í stað 18% eða
         16% þegar reiknað er á grundvelli iðgjalda, og 8,67% eða 7,67%
meðaltjónsfjárhæðar á síðustu þremur árum í stað 26% eða 33% þegar reiknað er á
    grundvelli tjóna og frumtryggingin eða endurtryggð frumtryggingaráhætta
                       fullnægir eftirfarandi skilyrðum:
        1. Iðgjöld eru reiknuð samkvæmt tryggingastærðfræðilegum aðferðum.
              2. Vátryggingaskuldin tekur m.a. mið af hækkandi aldri.
      Í reglugerð er heimilt að kveða á um hvernig tekið skuli tillit til
        hliðarstarfsemi skv. 13. gr. við útreikning á lágmarksgjaldþoli.
                  33. gr. Lágmarksgjaldþol líftryggingafélags.
 Gjaldþol vátryggingafélags sem rekur líftryggingastarfsemi skal á hverjum tíma
  nema minnst samanlögðum fjárhæðum skv. 1.6. tölul. hér á eftir, en samtala
           þessi nefnist lágmarksgjaldþol félagsins, sbr. þó 34. gr.:
    1. Hlutdeild áhættu- og söfnunarlíftrygginga án fjárfestingaráhættu skv. 1.
 tölul. 22. gr. er samtala þeirra fjárhæða sem koma út úr a-, b- og c-lið hér á
                                     eftir:
       a. Reikna skal 4% af líftryggingaskuldinni í frumtryggingum samkvæmt
     reiknigrundvelli án frádráttar á hlut endurtryggjenda, en að viðbættri
 líftryggingaskuld vegna móttekinna endurtrygginga líftrygginga. Sú fjárhæð er
    margfölduð með hlutfallinu milli líftryggingaskuldar að frádregnum hlut
endurtryggjenda og heildarlíftryggingaskuldar eins og hlutfallið var á næstliðnu
        reikningsári, en hlutfall þetta má þó aldrei vera lægra en 0,85.
     b. Reikna skal 0,3% af samanlögðum þeim hluta líftryggingarfjárhæða vegna
 dánaráhættu sem líftryggingafélagið ber áhættu af gagnvart hinum líftryggðu í
lok reikningsárs án frádráttar á hlut endurtryggjenda. Sú fjárhæð er margfölduð
   með hlutfallinu milli samanlagðra líftryggingarfjárhæða að frádregnum hlut
    endurtryggjenda og heildarlíftryggingarfjárhæða eins og hlutfallið var á
næstliðnu reikningsári, en hlutfall þetta má þó aldrei vera lægra en 0,5. Sé um
að ræða tímabundnar dánaráhættulíftryggingar með gildistíma í þrjú ár eða skemur
skal stuðullinn í 1. málsl. vera 0,1% í stað 0,3% og 0,15% sé gildistími lengri
                          en þrjú ár en mest fimm ár.
       c. Beita skal aðferð 32. gr. til þess að reikna gjaldþolskröfu vegna
          viðbótartrygginga sem falla undir fh-lið 1. tölul. 22. gr.
    2. Hlutdeild hjóna- og barnalíftrygginga skv. 2. tölul. 22. gr. er reiknuð
                   eins og í 1. tölul. þessarar málsgreinar.
   3. Hlutdeild áhættu- og söfnunarlíftrygginga með fjárfestingaráhættu skv. 3.
           tölul. 22. gr. er samtala fjárhæða samkvæmt eftirfarandi:
        a. Ef líftryggingafélagið ber fjárfestingaráhættu skal reikna 4% af
          líftryggingaskuldinni í frumtryggingum skv. a-lið 1. tölul.
     b. Ef kostnaðarhluti iðgjalda er bundinn til að minnsta kosti fimm ára án
     þess að líftryggingafélagið beri fjárfestingaráhættu skal reikna 1% af
                   líftryggingaskuldinni skv. a-lið 1. tölul.
     c. Ef líftryggingafélagið ber ekki fjárfestingaráhættu og kostnaðarhluti
   iðgjalda er ekki bundinn til að minnsta kosti fimm ára skal reikna 25% af
   skrifstofu- og stjórnunarkostnaði við rekstur þeirrar starfsemi á síðasta
                                 reikningsári.
   d. Vegna dánaráhættu skal reikna hlutfall líftryggingarfjárhæða skv. b-lið 1.
                                     tölul.
   4. Hlutdeild varanlegra heilsutrygginga án uppsagnarréttar skv. 4. tölul. 22.
gr. er samtala tveggja liða sem ákvarðast annars vegar af vátryggingaskuldinni,
sbr. a-lið 1. tölul., og hins vegar af lágmarksgjaldþoli eins og það er reiknað
 skv. 32. gr. Þó má falla frá kröfu 2. tölul. 4. mgr. þeirrar greinar þegar um
                          hópvátryggingar er að ræða.
   5. Hlutdeild annarra líftrygginga skv. 5. tölul. 22. gr. í lágmarksgjaldþoli
             skal ákveðin með reglum sem Fjármálaeftirlitið setur.
   6. Hlutdeild slysa- og sjúkratrygginga skv. 1.2. tölul. 1. mgr. 21. gr. skal
                             ákvörðuð skv. 32. gr.
      Í reglugerð er heimilt að kveða á um hvernig tekið skuli tillit til
        hliðarstarfsemi skv. 13. gr. við útreikning á lágmarksgjaldþoli.
        34. gr. Þrátt fyrir ákvæði 32. og 33. gr. skal lágmarksgjaldþol
        vátryggingafélags aldrei vera lægra en 3 milljónir evra. Stundi
vátryggingafélagið eingöngu starfsemi skv. 1.9. eða 16.18. tölul. 1. mgr. 21.
          gr. má lágmarksgjaldþol ekki vera lægra en 2 milljónir evra.
Fyrir bundin endurtryggingafélög skal fjárhæð skv. 1. mgr. nema 1 milljón evra.
 Þrátt fyrir ákvæði 1. mgr. skal lágmarksgjaldþol vátryggingafélags sem stundar
 starfsemi í frumtryggingum og endurtryggingum vera 3 milljónir evra sé eitt af
                        eftirfarandi skilyrðum uppfyllt:
   1. Hlutur endurtrygginga í iðgjöldum ársins sé minnst 10% af heildariðgjöldum
                                    ársins.
        2. Iðgjöld ársins í endurtryggingum nemi minnst 50 milljónum evra.
       3. Hlutur vátryggingaskuldar vegna endurtrygginga nemi minnst 10% af
                            heildarvátryggingaskuld.
Fjárhæðir skv. 1.3. mgr. skulu taka breytingum 31. desember ár hvert í samræmi
    við breytingar frá 20. mars ár hvert á samræmdri vísitölu neysluverðs í
 aðildarríkjum Evrópska efnahagssvæðisins frá gildinu 111,2. Fjárhæðir skulu þó
    ekki breytast nemi hækkunin frá síðustu breytingu lægra hlutfalli en 5%.
Að minnsta kosti þriðjungur lágmarksgjaldþols, þó ekki lægri fjárhæð en segir í
   1. mgr., skal myndaður af gjaldþolsliðum skv. 1.5. tölul. 1. mgr. 31. gr.
 Einnig er heimilt að telja þar gjaldþolsliði skv. 7. tölul. 1. mgr. 31. gr. að
                     fengnu samþykki Fjármálaeftirlitsins.
 Við stofnun vátryggingafélags og meðan félag starfar á grundvelli framlagðrar
 áætlunar um starfsemina, sbr. 25. eða 86. gr., skal tilskilið lágmarksgjaldþol
 reiknað á grundvelli áætlunarinnar og endurskoðunar hennar ef forsendur hennar
                                   breytast.
   35. gr. Útjöfnunarsjóður vegna greiðsluvátrygginga, hvort sem er frum- eða
endurtrygginga, svarar til þeirrar fjárhæðar sem lögð er til hliðar til að mæta
    sveiflum í tjónareynslu félagsins frá ári til árs svo og vegna óvissu um
        endanlegar bótafjárhæðir samanborið við mat þeirra við ákvörðun
tjónaskuldarinnar hverju sinni. Óheimilt er að ráðstafa arði úr útjöfnunarsjóði.
 Þegar bókfærð iðgjöld af frum- eða endurtryggingum í greiðsluvátryggingum nema
 meira en 4% af bókfærðum iðgjöldum félags samanlagt eða 2,5 milljónum evra eða
   meira, skal árlega gjaldfæra framlag til myndunar útjöfnunarsjóðs í þessum
       greinaflokki. Gjaldfærslan skal á hverju reikningsári nema 75% af
rekstrarniðurstöðu þessara trygginga, þó aldrei meira en nemur 12% af bókfærðum
  iðgjöldum í greininni. Framlög skulu falla niður nemi útjöfnunarsjóður 150%
  bókfærðra iðgjalda eins og þau hafa hæst verið á einu ári á síðasta fimm ára
                                   tímabili.
                           36. gr. Vátryggingaskuld.
         Vátryggingaskuld skal metin þannig að hún samsvari óuppgerðum
  heildarskuldbindingum vátryggingafélags vegna gerðra vátryggingarsamninga. Í
 reglugerð um ársreikning og samstæðureikningsskil vátryggingafélaga skulu sett
                    nánari ákvæði um mat vátryggingaskuldar.
  Vátryggingafélag skal, auk þess að uppfylla á hverjum tíma gjaldþolsskilyrði
 samkvæmt lögum þessum, sjá til þess að á hverjum tíma séu fyrir hendi eignir,
 sérstaklega tilgreindar til jöfnunar vátryggingaskuld. Eignirnar skulu valdar
 með tilliti til öryggis, ávöxtunar og markaðsaðstæðna og skal félagið tryggja
   fjölbreytni og dreifingu eignanna. Skal í hverju tilviki fyrir sig meta þá
    áhættu sem felst í þeim eignum sem ætlað er að mæta vátryggingaskuld og
   sérstaklega með tilliti til dreifingar þannig að vægi einstakra tegunda og
   eignaliða verði takmarkað. Taka skal tillit til þeirrar áhættu sem felst í
      fjárfestingu af tiltekinni tegund og takmarka fjárhæðir til jöfnunar
                      vátryggingaskuld í samræmi við það.
        Vátryggingaskuld í hlut endurtryggjenda skal byggjast á kröfum á
  endurtryggjendur aðildarríkis sem fengið hafa starfsleyfi í samræmi við lög
 þessi. Fjármálaeftirlitinu er heimilt að fenginni umsókn vátryggingafélags að
    veita undanþágu frá þessu skilyrði og setja reglur sem tilgreina í hvaða
                        tilvikum sú undanþága er veitt.
    Sé eftir því leitað skal líftryggingafélag veita upplýsingar um grunn og
    aðferðir við útreikning líftryggingaskuldar, m.a. ágóðajöfnunarskuldar.
  Setja skal nánari ákvæði í reglugerð um þær tegundir eigna sem telja má til
 jöfnunar vátryggingaskuld og útjöfnunarsjóði frumtryggingafélags, samsetningu
                                þeirra og vægi.
 37. gr. Frumtryggingafélag skal velja eignir til jöfnunar vátryggingaskuld og
útjöfnunarsjóði með tilliti til gengisáhættu þannig að dregið sé úr vægi hennar
     svo sem kostur er. Því er heimilt að ávaxta eignir á móti allt að 20%
 vátryggingaskuldbindinga, sem eru í tilteknum gjaldmiðli, í öðrum gjaldmiðli.
Endurtryggingafélag skal sjá til þess að á hverjum tíma séu fyrir hendi eignir,
 sérstaklega tilgreindar til jöfnunar vátryggingaskuld og útjöfnunarsjóði, sem
                valdar eru með hliðsjón af eftirfarandi reglum:
    1. Eignirnar skulu valdar með hliðsjón af rekstri endurtryggingafélagsins,
 einkum er varðar eðli, fjárhæð og tímalengd áætlaðra tjónagreiðslna, og skulu
tryggja nægilegt magn, gjaldfærni, öryggi, gæði, arðsemi og jöfnun fjárfestinga
                                   félagsins.
      2. Endurtryggingafélagið skal tryggja að eignir séu fjölbreytilegar og
   hæfilega dreifðar sem gerir því kleift að bregðast með viðunandi hætti við
        breytingum á efnahagslegum aðstæðum, einkum þróun á fjármála- og
fasteignamörkuðum, og meiri háttar hamförum. Félagið skal meta áhrif óeðlilegra
 aðstæðna á markaði á eignir þess og dreifa eignum með það að markmiði að draga
                               úr slíkum áhrifum.
    3. Fjárfesting í eignum sem ekki eru skráðar á skipulegum verðbréfamarkaði
                  verður ávallt að vera innan varfærnismarka.
     4. Fjárfesting í afleiðusamningum skal vera möguleg að því marki sem þeir
      geta dregið úr fjárfestingaráhættu eða stuðlað að hagkvæmri stýringu
vátryggingastofns. Þá skal meta á varfærnisgrundvelli, með hliðsjón af eignunum
  sem liggja til grundvallar, og fella inn í matið á eignum félagsins. Félagið
  skal einnig forðast að taka mikla áhættu gagnvart einum mótaðila og annarri
                              afleiddri starfsemi.
   5. Eignirnar skulu vera nægilega fjölbreytilegar þannig að ekki verði treyst
 óþarflega mikið á einhverja eina eign, útgefanda eða samstæðu félaga og áhætta
safnist ekki fyrir í eignasafninu í heild. Fjárfestingar í eignum sem gefnar eru
  út af sama útgefanda, eða útgefendum sem tilheyra sömu samstæðu, skulu ekki
     leiða til þess að áhætta safnist fyrir í of miklum mæli hjá félaginu.
Fjármálaeftirlitið setur reglur um skilyrði þess að kröfur á félög með sérstakan
         tilgang geti talist sem eignir til jöfnunar vátryggingaskuld.
 Vátryggingafélagi skal frjálst að ávaxta eignir sem ekki er þörf til jöfnunar
   vátryggingaskuld að teknu tilliti til varfærnissjónarmiða og að uppfylltum
                 skilyrðum um fullnægjandi gjaldþol félagsins.
   Stundi vátryggingafélag bæði frumtrygginga- og endurtryggingastarfsemi og
   uppfylli það eitt af skilyrðum 3. mgr. 34. gr. skulu ákvæði 2. mgr. gilda
 varðandi eignir til jöfnunar vátryggingaskuld í endutryggingastarfsemi. Halda
     skal þeim eignum aðskildum frá eignum til jöfnunar vátryggingaskuld í
             frumtryggingum og er óheimilt að færa eignir á milli.
38. gr. Stjórn vátryggingafélags, sem fengið hefur starfsleyfi hér á landi, skal
sjá til þess að félagið hafi yfir að ráða nægilegri sérþekkingu til þess að meta
  og reikna út vátryggingaskuld félagsins og til að sjá um tryggingatæknilega
 útreikninga og athuganir fyrir félagið. Fjármálaeftirlitið getur gert kröfu um
  að aðili með sérfræðikunnáttu á því sviði verði ráðinn að vátryggingafélagi
    telji það slíka þekkingu ekki í nægilegum mæli fyrir hendi hjá félaginu.
39. gr. Líftryggingafélag skal tryggja sér þjónustu tryggingastærðfræðings, eða
      sérfræðings með sambærilega þekkingu, sem hefur á hendi nauðsynlega
 tryggingatæknilega útreikninga og athuganir fyrir félagið. Sá einn má taka að
     sér slíkt starf fyrir líftryggingafélag sem hlotið hefur viðurkenningu
                             Fjármálaeftirlitsins.
   Tryggingastærðfræðingur líftryggingafélags skal reikna út vátryggingaskuld
  (líftryggingaskuld) félagsins. Hann skal fylgjast með því að farið sé eftir
   reiknigrundvelli iðgjalda, iðgjaldasjóðs og ágóðaúthlutunar og að fylgt sé
      settum reglum um ákvörðun endurkaupsverðs og fjárhæða gjaldfrjálsra
líftrygginga. Sama gildir um sjúkra- og heilsutryggingar sem reknar eru samkvæmt
                             tæknilegum grundvelli.
    Tryggingastærðfræðingur líftryggingafélags getur krafist allra gagna og
  upplýsinga af félaginu til að hann geti innt starf sitt af hendi. Hann getur
 krafist þess að stjórnin sé kölluð saman og hefur að jafnaði rétt til þess að
vera viðstaddur og tjá sig á fundum stjórnarinnar. Sé hann ekki sammála ákvörðun
   stjórnar hefur hann rétt til að láta skrá álit sitt í gerðabók félagsins.
 Komist tryggingastærðfræðingur að því í starfi sínu að líftryggingafélag, sem
 hann starfar fyrir, fari ekki eftir settum reglum varðandi framangreind atriði
skal hann tafarlaust tilkynna það Fjármálaeftirlitinu. Fjármálaeftirlitið getur
     krafið tryggingastærðfræðing líftryggingafélags um þær upplýsingar sem
 nauðsynlegar eru vegna eftirlits með iðgjaldagrundvelli, líftryggingaskuld og
                       fjárhagsstöðu líftryggingafélags.
 40. gr. Vátryggingafélag skal á hverjum tíma hafa yfirsýn yfir þær eignir sem
         eru til jöfnunar vátryggingaskuld og útjöfnunarsjóði. Við gerð
  fjárfestingarstefnu og mótun innra eftirlits og áhættustýringar skal fylgja
ákvæðum 36. og 37. gr. Upplýsingar um eignir til jöfnunar vátryggingaskuld skulu
         ársfjórðungslega sendar Fjármálaeftirlitinu og á öðrum tíma ef
                      Fjármálaeftirlitið telur ástæðu til.
   Þrátt fyrir ákvæði 1. mgr. getur Fjármálaeftirlitið ákveðið að upplýsingar
vátryggingafélags um eignir til jöfnunar vátryggingaskuld séu að jafnaði sendar
    því árlega ef gjaldþol félagsins er verulega umfram lágmarksgjaldþol og
      starfsemi félagsins er takmörkuð við sérhæfða vátryggingastarfsemi.

            VI. kafli. Virkur eignarhlutur. Hlutabréf. Lánveitingar.
                  41. gr. Tilkynning til Fjármálaeftirlitsins.
Aðili sem hyggst eignast, einn sér eða í samstarfi við aðra, virkan eignarhlut í
vátryggingafélagi skal tilkynna Fjármálaeftirlitinu fyrir fram um áform sín. Hið
   sama á við hyggist aðili, einn sér eða í samstarfi við aðra, auka svo við
eignarhlut sinn að virkur eignarhlutur fari yfir 20%, 25%, 33% eða 50% eða nemi
     svo stórum hluta að vátryggingafélag verði talið dótturfyrirtæki hans.
 Í skriflegri tilkynningu til Fjármálaeftirlitsins skulu fylgja upplýsingar um
                                 eftirfarandi:
    1. Nafn og heimili þess sem hyggst eignast eða auka við virkan eignarhlut.
         2. Nafn þess vátryggingafélags sem fyrirhugað er að fjárfesta í.
     3. Stærð þess hlutar eða atkvæðisréttar sem fyrirhugað er að fjárfesta í.
               4. Áform um breytingar á verkefnum vátryggingafélags.
                         5. Fjármögnun fjárfestingarinnar.
     6. Fjárhagsstöðu þess sem hyggst eignast eða auka við virkan eignarhlut.
     7. Fyrirhuguð viðskiptatengsl þess sem hyggst eignast eða auka við virkan
                 eignarhlut við hlutaðeigandi vátryggingafélag.
       8. Reynslu þess sem hyggst eignast eða auka við virkan eignarhlut af
                               fjármálastarfsemi.
     9. Eignarhald, stjórnarsetu eða aðra þátttöku þess sem hyggst eignast eða
                auka við virkan eignarhlut í starfsemi lögaðila.
   10. Refsingar sem sá sem hyggst eignast eða auka við virkan eignarhlut hefur
      verið dæmdur til að sæta og hvort viðkomandi sæti rannsókn sakamáls.
    11. Náin tengsl þess sem hyggst eignast eða auka við virkan eignarhlut við
                                 aðra lögaðila.
                   42. gr. Staðfesting Fjármálaeftirlitsins.
Eigi síðar en tveimur virkum dögum eftir móttöku tilkynningar skv. 41. gr. skal
 Fjármálaeftirlitið staðfesta móttöku hennar. Telji Fjármálaeftirlitið að afla
 þurfi ítarlegri upplýsinga en þeirra sem upp eru taldar í 2. mgr. 41. gr. frá
    þeim sem hyggst eignast eða auka við virkan eignarhlut getur það krafið
 viðkomandi um þær. Slík krafa skal sett fram eigi síðar en fimmtíu dögum eftir
  móttöku tilkynningar. Fjármálaeftirlitið hefur sextíu daga til þess að meta
hvort það telur þann sem hyggst eignast eða auka við virkan eignarhlut hæfan til
 að fara með eignarhlutinn. Sé óskað eftir viðbótarupplýsingum frá viðkomandi,
  sbr. 2. málsl. þessarar málsgreinar, bætist bið eftir upplýsingunum við þann
                 dagafjölda, þó ekki umfram tuttugu virka daga.
     Sé sá sem hyggst eignast eða auka við virkan eignarhlut lögaðili skulu
 upplýsingar skv. 2. mgr. 41. gr. eiga við um lögaðilann sjálfan, stjórnarmenn
hans, framkvæmdastjóra og þá einstaklinga og lögaðila sem eiga virkan eignarhlut
  í lögaðilanum. Skal þá enn fremur upplýst um endurskoðanda lögaðilans. Skulu
             upplýsingarnar studdar gögnum eftir því sem það á við.
Fjármálaeftirlitinu er heimilt að veita undanþágur frá skilum á upplýsingum skv.
  2. mgr. 41. gr. hafi lögaðili ekki tök á að afla þeirra eða ef sá sem hyggst
 eignast eða auka við virkan eignarhlut lýtur opinberu fjármálaeftirliti í öðru
 ríki og unnt er að afla sambærilegra upplýsinga frá eftirlitsstjórnvaldi þess
                                     ríkis.
                                43. gr. Viðmið.
Fjármálaeftirlitið leggur mat á hvort sá sem hyggst eignast eða auka við virkan
  eignarhlut sé hæfur til að eiga eignarhlutinn með tilliti til heilbrigðs og
  trausts reksturs vátryggingafélags. Við mat á hæfi viðkomandi skal m.a. höfð
                           hliðsjón af eftirfarandi:
        1. Orðspori þess sem hyggst eignast eða auka við virkan eignarhlut.
    2. Orðspori og reynslu þess sem kemur til með að veita vátryggingafélaginu
     forstöðu komi til hinna fyrirhuguðu kaupa eða aukningar eignarhlutar.
       3. Fjárhagslegu bolmagni þess sem hyggst eignast eða auka við virkan
   eignarhlut í vátryggingafélaginu, einkum með tilliti til þess reksturs sem
                      vátryggingafélagið hefur með höndum.
    4. Hvort eignarhald þess sem hyggst eignast eða auka við virkan eignarhlut
              skapar hættu á hagsmunaárekstrum á fjármálamarkaði.
    5. Stærð þess hlutar eða atkvæðisréttar sem sá sem hyggst eignast eða auka
                   við virkan eignarhlut hyggst fjárfesta í.
   6. Hvort ætla megi að eignarhald þess sem hyggst eignast eða auka við virkan
eignarhlut muni torvelda eftirlit með hlutaðeigandi vátryggingafélagi. Við mat á
  því skal m.a. horft til fyrri samskipta þess sem hyggst eignast eða auka við
 virkan eignarhlut við Fjármálaeftirlitið eða önnur stjórnvöld, til þess hvort
     náin tengsl þess sem hyggst eignast eða auka við virkan eignarhlut við
   einstaklinga eða lögaðila geta að mati Fjármálaeftirlitsins hindrað það í
eðlilegum eftirlitsaðgerðum og hvort lög og reglur, sem gilda um þann sem hyggst
       eignast eða auka við virkan eignarhlut, hindra eðlilegt eftirlit.
   7. Hvort ætla megi að eignarhald þess sem hyggst eignast eða auka við virkan
 eignarhlut muni leiða til peningaþvættis eða fjármögnunar hryðjuverka eða geti
    aukið líkur á að slíkt athæfi verði látið viðgangast innan hlutaðeigandi
                               vátryggingafélags.
     8. Hvort sá sem hyggst eignast eða auka við virkan eignarhlut hefur gefið
 Fjármálaeftirlitinu umbeðnar upplýsingar ásamt fylgigögnum og þær upplýsingar
                              hafa reynst réttar.
    9. Refsingum sem sá sem hyggst eignast eða auka við virkan eignarhlut hefur
      verið dæmdur til að sæta og hvort viðkomandi sæti rannsókn sakamáls.
                44. gr. Mat og tilkynning Fjármálaeftirlitsins.
Telji Fjármálaeftirlitið þann sem hyggst eignast eða auka við virkan eignarhlut
 ekki hæfan til þess að fara með eignarhlutinn skal það tilkynna viðkomandi um
 það. Fjármálaeftirlitið skal rökstyðja niðurstöðu sína fyrir viðkomandi. Telji
Fjármálaeftirlitið vafa leika á hæfi þess sem hyggst eignast eða auka við virkan
     eignarhlut er því þó heimilt að setja skilyrði fyrir því að viðkomandi
fjárfestingu sé ekki hafnað, m.a. að viðkomandi grípi til ráðstafana í því skyni
að takmarka skaðleg áhrif af eignarhaldi hans, að eignarhaldið sé falið sérstöku
 eignarhaldsfélagi sem hafi ekki aðra starfsemi með höndum eða að hann tilnefni
   einstaklinga sem Fjármálaeftirlitið metur hæfa sem fulltrúa sína í stjórn.
Skilyrði þessi skulu koma fram í staðfestingu Fjármálaeftirlitsins til þess sem
  hyggst eignast eða auka við virkan eignarhlut um að það setji sig ekki upp á
                        móti fyrirhugaðri fjárfestingu.
 Niðurstaða Fjármálaeftirlitsins skal vera skrifleg og tilkynnt þeim sem hyggst
eignast eða auka við virkan eignarhlut eigi síðar en tveimur virkum dögum eftir
að niðurstaðan lá fyrir. Liggi niðurstaða Fjármálaeftirlitsins ekki fyrir innan
    þess tímafrests sem kveðið er á um í 1. mgr. 42. gr. skal litið svo á að
   Fjármálaeftirlitið hafi ekki athugasemdir við fyrirætlanir þess sem hyggst
eignast eða auka við virkan eignarhlut í hlutaðeigandi vátryggingafélagi. Setji
  Fjármálaeftirlitið skilyrði fyrir því að sá sem hyggst eignast eða auka við
virkan eignarhlut megi fara með eignarhlutinn og þau koma fram í tilkynningu til
         hans, skal hann staðfesta að hann muni uppfylla skilyrði þess.
  Hafi sá sem hyggst eignast eða auka við virkan eignarhlut eigi ráðist í þær
 fjárfestingar sem hann hafði tilkynnt Fjármálaeftirlitinu innan sex mánaða frá
 því að niðurstaða þess lá fyrir skal hann tilkynna því að nýju um fyrirhugaða
  fjárfestingu sína. Ákvæði 41.43. gr. gilda þá um þá tilkynningu og viðbrögð
                        Fjármálaeftirlitsins við henni.
Ef sá sem hyggst eignast eða auka við virkan eignarhlut er vátryggingafélag eða
fjármálafyrirtæki með starfsleyfi í öðru aðildarríki eða móðurfélag slíks aðila
   eða einstaklingur eða lögaðili sem hefur yfirráð yfir slíkum aðila, og ef
félagið sem þessi aðili hyggst öðlast virkan eignarhlut í yrði dótturfélag hans
       eða lyti yfirráðum hans í kjölfar öflunar þessa eignarhlutar, skal
Fjármálaeftirlitið hafa samráð við viðeigandi eftirlitsstjórnvöld í samræmi við
                 18. gr., áður en niðurstaða þess er kunngerð.
                      45. gr. Tilkynning aðila ekki send.
      Nú tilkynnir aðili sem hyggst eignast eða auka við virkan eignarhlut
     Fjármálaeftirlitinu ekki um fyrirhuguð kaup sín eða aukningu á virkum
 eignarhlut, þrátt fyrir að honum sé það skylt skv. 41. gr., og fellur þá niður
  atkvæðisréttur sem fylgir þeim hlutum sem eru umfram það sem hann átti áður.
 Getur Fjármálaeftirlitið krafist þess að hlutaðeigandi sendi inn tilkynningu í
  samræmi við ákvæði 41. gr. Um málsmeðferð fer að öðru leyti skv. 42.44. gr.
 Geri Fjármálaeftirlitið ekki athugasemdir við að viðkomandi aðili eignist eða
 auki við virkan eignarhlut öðlast hann atkvæðisrétt í samræmi við eignarhluta
   sinn. Berist tilkynning hlutaðeigandi ekki innan fjögurra vikna frá því að
 Fjármálaeftirlitið krafðist tilkynningar getur það krafist þess að hann selji
     þann hluta eignarhlutarins sem er umfram það sem hann átti áður. Skal
   Fjármálaeftirlitið setja tímamörk í því skyni og skal fresturinn ekki vera
      skemmri en tveir mánuðir. Sé hlutur ekki seldur á tilskildum tíma er
Fjármálaeftirlitinu heimilt að beita aðila dagsektum samkvæmt lögum um opinbert
                        eftirlit með fjármálastarfsemi.
                       46. gr. Óhæfur aðili eignast hlut.
 Eignist aðili eða auki við virkan eignarhlut þrátt fyrir að Fjármálaeftirlitið
 hafi komist að þeirri niðurstöðu að hann sé ekki hæfur til að eignast eða auka
 við hlut sinn fellur niður atkvæðisréttur aðila umfram lágmark þess hlutar sem
    telst virkur eignarhlutur. Viðkomandi aðila er skylt að selja þann hluta
 eignarhlutarins sem er umfram leyfileg mörk og niðurstaða Fjármálaeftirlitsins
 tók til. Skal Fjármálaeftirlitið setja tímamörk í því skyni og skal fresturinn
 ekki vera skemmri en tveir mánuðir. Sé hlutur ekki seldur á tilskildum tíma er
Fjármálaeftirlitinu heimilt að beita aðila dagsektum samkvæmt lögum um opinbert
eftirlit með fjármálastarfsemi. Aðili öðlast fyrri atkvæðisrétt að sölu lokinni.
          47. gr. Hömlur á meðferð hlutar á meðan tímafrestur stendur.
 Kaup á virkum eignarhlut koma ekki til framkvæmda gagnvart vátryggingafélaginu
   sem um ræðir fyrr en niðurstaða Fjármálaeftirlitsins, sbr. 44. gr., liggur
 fyrir. Á meðan Fjármálaeftirlitið hefur ekki tilkynnt um niðurstöðu sína, eða
tímafrestur skv. 42. gr. er ekki liðinn, er þeim sem hyggst eignast eða auka við
virkan eignarhlut óheimilt að taka þátt í ákvörðunum um grundvallarbreytingar á
fjárhagslegri stöðu, eignauppbyggingu, rekstri, starfsemi og innri starfsreglum
             nema að fengnu sérstöku samþykki Fjármálaeftirlitsins.
                   48. gr. Tilkynning eiganda um aðilaskipti.
    Hyggist eigandi virks eignarhlutar draga svo úr hlutafjáreign sinni eða
 atkvæðisrétti að hann eigi ekki virkan eignarhlut eftir það skal hann tilkynna
það Fjármálaeftirlitinu fyrir fram og einnig hver eignarhlutur hans muni verða.
      Fari eignarhluturinn niður fyrir 20%, 25%, 33%, 50% eða svo mikið að
vátryggingafélagið hættir að vera dótturfyrirtæki hlutaðeigandi skal það einnig
 tilkynnt. Sama á við ef hlutfallslegur eignarhlutur eða atkvæðisréttur rýrnar
                           vegna hlutafjáraukningar.
              49. gr. Tilkynning vátryggingafélags um aðilaskipti.
    Þegar hlutafjáreign í vátryggingafélagi fer yfir eða undir þau mörk sem
tilgreind eru í 41. gr. skal stjórn þess tilkynna Fjármálaeftirlitinu um það án
                              ástæðulauss dráttar.
                           50. gr. Upplýsingaskylda.
      Fjármálaeftirlitið getur krafist hvers konar gagna og upplýsinga frá
einstaklingum eða lögaðilum sem eiga eða fara með eignarhlut í vátryggingafélagi
 í því skyni að meta hvort þeir teljast hæfir til að fara með virkan eignarhlut
  samkvæmt þessari grein. Fjármálaeftirlitið getur krafist sömu upplýsinga frá
  einstaklingum eða lögaðilum sem hafa selt eignarhlut eða haft milligöngu um
 viðskipti með eignarhlut. Lagaákvæði um þagnarskyldu takmarka ekki skyldu til
                 þess að veita upplýsingar og aðgang að gögnum.
        Eigi sjaldnar en einu sinni á ári skal vátryggingafélag tilkynna
   Fjármálaeftirlitinu um þá hluthafa sem eiga virkan eignarhlut í því og um
                          hlutafjáreign hvers þeirra.
                         51. gr. Raunverulegur eigandi.
Leiki vafi á því að mati Fjármálaeftirlitsins hver sé, eða verði, raunverulegur
        eigandi virks eignarhluta, skal það tilkynna viðkomandi aðila og
 vátryggingafélaginu að það telji viðkomandi aðila ekki hæfan til þess að fara
                               með eignarhlutinn.
                 52. gr. Ráðstafanir tengdar virkum eignarhlut.
  Sé aðila sem á virkan eignarhlut í vátryggingafélagi svo farið eða fari hann
   þannig með hlut sinn að skaði heilbrigðan og traustan rekstur þess að mati
       Fjármálaeftirlitsins getur það gripið til eftirfarandi ráðstafana:
                1. Ákveðið að þeim hlut fylgi ekki atkvæðisréttur.
     2. Lagt fyrir hlutaðeigandi vátryggingafélag að grípa til ráðstafana sem
                     draga úr skaðlegum áhrifum hluthafans.
      3. Lagt fyrir félagsstjórn hlutaðeigandi vátryggingafélags að boða til
   hluthafafundar þar sem háttsemi hluthafans skal tekin fyrir. Skal fulltrúa
      Fjármálaeftirlitsins heimilt að sækja fundinn og taka þar til máls.
  Við mat á því hvort gripið skuli til ráðstafana skv. 1. mgr. skal m.a. höfð
    hliðsjón af þeim atriðum sem greinir í 43. gr. Að auki skal höfð sérstök
hliðsjón af því hvort staða eða háttsemi viðkomandi aðila sé til þess fallin að
  rýra traust almennings á hlutaðeigandi vátryggingafélagi verði hún opinber.
  Fjármálaeftirlitinu er heimilt að grípa í senn til fleiri en einnar af þeim
        ráðstöfunum sem tilgreindar eru í 1. mgr. þyki það nauðsynlegt.
     Telji Fjármálaeftirlitið að náin tengsl hindri eftirlit með starfsemi
 vátryggingafélags skal það fara fram á að tengslin verði strax rofin, nema það
                     telji aðrar ráðstafanir fullnægjandi.
                        53. gr. Hlutabréf. Lánveitingar.
      Vátryggingafélag má sjálft aldrei eiga meira en 10% eigin hlutafjár.
     Atkvæðisréttur fylgir ekki hlutabréfum sem vátryggingafélag á sjálft.
Vátryggingafélagi er óheimilt að veita lán sem tryggð eru með veði í hlutabréfum
eða skuldabréfum útgefnum af því. Sama gildir um aðra samninga sé undirliggjandi
                              áhætta á eigin bréf.
  Megi greiða nýja hluti með skuldajöfnuði eða á annan hátt en með reiðufé við
hækkun hlutafjár skulu reglur þar að lútandi koma fram í ákvörðun hluthafafundar
 um hækkunina og gildir ákvæði 16. gr. eftir því sem við getur átt. Ákvörðun um
að innborgun nýrra hluta geti farið fram með skuldajöfnuði skal hljóta samþykki
                             Fjármálaeftirlitsins.
 Allar ákvarðanir um lækkun hlutafjár í vátryggingafélagi skulu háðar samþykki
                             Fjármálaeftirlitsins.

               VII. kafli. Stjórn. Endurskoðun og reikningsskil.
                                54. gr. Stjórn.
   Í vátryggingafélagi, sem fengið hefur starfsleyfi hér á landi, skal stjórn
 kjörin á aðalfundi samkvæmt ákvæðum samþykkta félagsins og vera skipuð þremur
mönnum hið fæsta. Kjósa skal jafnmarga varamenn. Stjórnin hefur almennt eftirlit
með því að starfsemi félagsins fari að lögum og samþykktum, þar á meðal eftirlit
 með bókhaldi og ráðstöfun fjármuna félagsins. Stjórnin skal setja reglur, sem
 staðfestar skulu af Fjármálaeftirlitinu, um innra eftirlit, innri endurskoðun,
fjárfestingarstarfsemi, lánveitingar og viðskipti við tengda aðila. Stjórnin ber
 ásamt framkvæmdastjóra ábyrgð á því að skipulag félagsins og innra eftirlit sé
 fullnægjandi og á því að félagið geti lagt fram upplýsingar sem þörf er á til
eftirlits með því. Fjármálaeftirlitið getur sett almennar reglur um fyrirkomulag
                     innra eftirlits í vátryggingafélögum.
  Stjórn skal setja sér starfsreglur þar sem nánar skal kveðið á um framkvæmd
  starfa stjórnarinnar. Í reglum þessum skal fjallað sérstaklega um heimildir
   stjórnar til að taka ákvarðanir um einstök viðskipti, framkvæmd reglna um
    sérstakt hæfi stjórnarmanna, meðferð stjórnar á upplýsingum um einstaka
 viðskiptamenn, setu stjórnarmanna í stjórnum dótturfélaga og hlutdeildarfélaga
og framkvæmd reglna um meðferð viðskiptaerinda stjórnarmanna. Reglur þessar skal
                        senda til Fjármálaeftirlitsins.
    Stjórnarmenn skulu vera búsettir í aðildarríki eða ríki sem er aðili að
 Efnahags- og framfarastofnuninni (OECD). Framkvæmdastjóri skal vera búsettur í
       aðildarríki. Fjármálaeftirlitinu er heimilt að veita undanþágu frá
  búsetuskilyrðum. Stjórnarmenn og framkvæmdastjóri skulu vera lögráða og hafa
    óflekkað mannorð og mega ekki á síðustu fimm árum hafa verið úrskurðaðir
gjaldþrota. Þeir mega ekki í tengslum við atvinnurekstur hafa á síðustu tíu árum
     hlotið dóm fyrir refsiverðan verknað samkvæmt almennum hegningarlögum,
    samkeppnislögum, lögum um hlutafélög, lögum um einkahlutafélög, lögum um
bókhald, lögum um ársreikninga, lögum um gjaldþrotaskipti o.fl. og ákvæðum laga
 um staðgreiðslu opinberra gjalda, svo og sérlögum sem gilda um aðila sem lúta
                   opinberu eftirliti með fjármálastarfsemi.
 Stjórnarmenn og framkvæmdastjórar skulu vera fjárhagslega sjálfstæðir og hafa
lokið háskólaprófi sem nýtist í starfi. Fjármálaeftirlitið getur veitt undanþágu
frá menntunarkröfum skv. 1. málsl. á grundvelli reynslu og þekkingar viðkomandi.
Jafnframt skulu stjórnarmenn og framkvæmdastjórar búa yfir nægilegri þekkingu og
  starfsreynslu til að geta gegnt stöðu sinni á tilhlýðilegan hátt, m.a. hafa
þekkingu á þeirri starfsemi sem vátryggingafélagið stundar. Þeir mega ekki hafa
sýnt af sér háttsemi í fyrri störfum sínum sem gefur tilefni til að draga í efa
  hæfni þeirra til að standa fyrir traustum og heilbrigðum rekstri eða að þeir
   misnoti aðstöðu sína eða skaði félagið. Fjármálaeftirlitið setur reglur um
 fjárhagslegt sjálfstæði stjórnarmanna og framkvæmdastjóra og um hvernig staðið
                              skuli að hæfismati.
Stjórnarmenn í vátryggingafélagi eða öðrum eftirlitsskyldum aðila mega ekki eiga
 sæti í stjórn annars vátryggingafélags eða félags í nánum tengslum við það né
  vera starfsmenn, lögmenn, endurskoðendur eða tryggingastærðfræðingar annars
  vátryggingafélags eða tengdra félaga. Starfsmönnum vátryggingafélags er ekki
            heimilt að sitja í stjórn viðkomandi vátryggingafélags.
Þrátt fyrir ákvæði 5. mgr. getur stjórnarmaður eða starfsmaður vátryggingafélags
      eða fjármálafyrirtækis tekið sæti í stjórn annars vátryggingafélags,
fjármálafyrirtækis eða fjármálasamsteypu ef um er að ræða félag sem er að hluta
 eða öllu leyti í eigu vátryggingafélagsins eða félag sem er að hluta eða öllu
 leyti í eigu félags með yfirráð í vátryggingafélaginu. Sama gildir um lögmann
 móðurfélags. Stjórnarseta samkvæmt þessari málsgrein skal háð því að hún skapi
ekki, að mati Fjármálaeftirlitsins, hættu á hagsmunaárekstrum á fjármálamarkaði.
Í þessu sambandi skal m.a. horft til eignarhalds aðila og tengsla félagsins sem
  um ræðir við aðra aðila á fjármálamarkaði svo og hvort tengslin geti skaðað
             heilbrigðan og traustan rekstur vátryggingafélagsins.
  Stjórnarformanni í vátryggingafélagi er óheimilt að taka að sér önnur störf
        fyrir félagið en þau sem teljast eðlilegur hluti starfa hans sem
 stjórnarformanns, að undanskildum einstökum verkefnum sem félagsstjórnin felur
                           honum að vinna fyrir sig.
  Stjórnin boðar til aðalfunda. Sé ekki boðað til aðalfundar sem halda skal í
samræmi við lög, samþykktir eða ákvörðun aðalfundar boðar Fjármálaeftirlitið til
   hans að kröfu stjórnarmanns, framkvæmdastjóra, endurskoðanda eða aðila sem
 atkvæðisbær er á aðalfundi. Fjármálaeftirlitið tilnefnir fundarstjóra og skal
stjórnin afhenda honum skrá yfir þá sem atkvæðisbærir eru, gerðabók aðalfunda og
           endurskoðunarbók. Félagið greiðir kostnað við aðalfundinn.
Fái stjórnarmenn eða framkvæmdastjórar þóknun eða aðrar tekjur af vátryggingum,
     sem félagið yfirtekur eða lætur af hendi, vegna þátttöku í umboðs- eða
   miðlunarstarfsemi eða vegna fjárhagslegra hagsmuna í slíkri starfsemi skal
              Fjármálaeftirlitinu send tilkynning þar að lútandi.
     Stjórn móðurfélags ber að tilkynna Fjármálaeftirlitinu þegar mynduð er
  félagasamstæða og vátryggingafélag öðlast yfirráð í öðru félagi. Einnig skal
  tilkynna verulegar breytingar á skipulagi samstæðu þegar þær ganga í gildi.
    Stjórn vátryggingafélags skal setja verklagsreglur um verðbréfaviðskipti
                    félagsins, stjórnar þess og starfsmanna.
Stjórn og framkvæmdastjóri skulu án tafar gera Fjármálaeftirlitinu viðvart hafi
þeir vitneskju um málefni sem hafa úrslitaþýðingu fyrir áframhaldandi starfsemi
                                   félagsins.
                  55. gr. Kaupaukakerfi. Starfslokasamningur.
     Að teknu tilliti til heildarafkomu vátryggingafélags yfir lengri tíma,
  undirliggjandi áhættu og fjármagnskostnaðar er vátryggingafélagi heimilt að
veita kauprétt eða kaupaukagreiðslur í samræmi við reglur sem Fjármálaeftirlitið
setur. Áunnin réttindi starfsmanna samkvæmt kaupaukakerfi skulu færð til gjalda
 á hverju ári, eftir því sem reikningsskilareglur heimila, og sérstaklega gerð
                 grein fyrir þeim í skýringum með ársreikningi.
Vátryggingafélagi er óheimilt að gera starfslokasamning við framkvæmdastjóra eða
  annan lykilstarfsmann nema hagnaður hafi verið af rekstri félagsins samfellt
 síðustu þrjú ár starfstíma hans. Með starfslokasamningi í grein þessari er átt
      við hvers konar samninga sem gerðir eru á milli framkvæmdastjóra eða
 lykilstarfsmanns annars vegar og vátryggingafélags hins vegar og kunna að færa
      þeim sem lætur af störfum hlunnindi eða réttindi umfram hefðbundnar
                       launagreiðslur í uppsagnarfresti.
Hafi hagnaður verið af rekstri félagsins samfellt síðustu þrjú ár er heimilt að
 gera starfslokasamninga við þá sem tilgreindir eru í 2. mgr. Slíkir samningar
  skulu vera í formi beinna launagreiðslna og ekki vara lengur en í 12 mánuði
 eftir starfslok. Um starfslokasamning sem gerður hefur verið fyrir gildistöku
    laga þessara en ekki komið til framkvæmda gilda ákvæði greinar þessarar.
     Sérstaklega skal gera grein fyrir starfslokasamningum í skýringum með
 ársreikningi. Heimilt er í reglugerð að kveða nánar á um skilyrði og framkvæmd
                              starfslokasamninga.
                             56. gr. Ársreikningar.
Ársreikning skal semja fyrir hvert reikningsár. Ársreikningur skal hafa að geyma
  rekstrarreikning, efnahagsreikning, sjóðstreymi, skýringar og upplýsingar um
   liði utan efnahagsreiknings. Einnig skal semja skýrslu stjórnar sem ásamt
 ársreikningi myndar eina heild. Reikningsár vátryggingafélags er almanaksárið.
     Ársreikningur skal gefa glögga mynd af fjárhagsstöðu og rekstrarafkomu
vátryggingafélags og skal saminn í samræmi við alþjóðlega reikningsskilastaðla,
                     sbr. VIII. kafla laga um ársreikninga.
        Ársreikningur og skýrsla stjórnar skulu undirrituð af stjórn og
framkvæmdastjóra. Hafi stjórnarmaður eða framkvæmdastjóri mótbárur fram að færa
   skal viðkomandi undirrita með fyrirvara og gera grein fyrir því í skýrslu
                      stjórnar hvað felst í fyrirvaranum.
   Ársreikningur ásamt skýrslu stjórnar skal liggja frammi til afhendingar á
       afgreiðslustað vátryggingafélags eftir samþykkt hans á aðalfundi.
       Ef ársreikningur vátryggingafélags er ekki í samræmi við lög getur
Fjármálaeftirlitið krafist breytinga á reikningnum og að hann verði tekinn á ný
  til umfjöllunar á félagsfundi og skal félaginu þá settur hæfilegur frestur.
    Fjármálaeftirlitið skal birta opinberlega meginniðurstöður ársreiknings.
       Heimilt er að kveða nánar á um form og innihald ársreiknings og um
                       samstæðureikningsskil í reglugerð.
                     57. gr. Endurskoðun og reikningsskil.
Ársreikningur vátryggingafélags skal endurskoðaður af endurskoðanda. Aðalfundur
 kýs endurskoðendur eða endurskoðunarfélag í samræmi við samþykktir félags. Sé
 vátryggingafélagið hluti félagasamstæðu skal endurskoðandi vera sameiginlegur
 fyrir samstæðuna í heild. Ef um er að ræða félag af því tagi sem getið er í 2.
mgr. 13. gr. getur Fjármálaeftirlitið gert kröfu um að a.m.k. einn endurskoðandi
sé sameiginlegur fyrir öll félögin. Endurskoðandi eða endurskoðunarfélag skv. 2.
         málsl. skal ekki gegna öðrum störfum fyrir vátryggingafélagið.
Endurskoðandi má ekki eiga sæti í stjórn, vera starfsmaður vátryggingafélags eða
starfa í þágu þess að öðru en endurskoðun. Hann má ekki vera skuldugur félaginu,
       hvorki sem skuldari né ábyrgðarmaður, og sama gildir um maka hans.
     Endurskoðendur félags eiga rétt á að sitja stjórnar- og félagsfundi í
               vátryggingafélagi og er skylt að mæta á aðalfundi.
   Endurskoðanda eða endurskoðunarfélag skal kjósa til fimm ára á aðalfundi.
 Óheimilt er að kjósa sama endurskoðanda eða endurskoðunarfélag fyrr en að fimm
  árum liðnum frá því að starfstíma skv. 1. málsl. lauk. Þrátt fyrir ákvæði 1.
 málsl. getur vátryggingafélag vikið endurskoðanda eða endurskoðunarfélagi frá
     áður en fimm ára kjörtímabili lýkur að fengnu áliti endurskoðendaráðs.
 58. gr. Endurskoðendum vátryggingafélags er skylt að veita Fjármálaeftirlitinu
þær upplýsingar um framkvæmd og niðurstöður endurskoðunar er það óskar. Þeim er
 einnig skylt að gera Fjármálaeftirlitinu tafarlaust viðvart fái þeir í starfi
    sínu fyrir félagið eða þá sem vátryggingafélagið er í nánum tengslum við
                                 vitneskju um:
      a. mikilvæg atriði er varða rekstur félagsins, þ.m.t. vankanta í innri
                           eftirlitsferlum félagsins,
        b. líkleg brot á þeirri löggjöf sem gildir um starfsemi félagsins,
     c. málefni sem kunna að hafa úrslitaþýðingu fyrir áframhaldandi starfsemi
                                   félagsins,
               d. athugasemdir eða fyrirvara í áritun á ársreikning.
   Upplýsingar sem endurskoðandi veitir Fjármálaeftirlitinu samkvæmt ákvæðum
     þessarar greinar teljast ekki brot á lögbundinni eða samningsbundinni
                                 þagnarskyldu.
59. gr. Vátryggingafélag sem fengið hefur starfsleyfi hér á landi skal innan 10
    daga frá undirritun og innan þriggja mánaða frá lokum reikningsárs senda
    Fjármálaeftirlitinu endurskoðaðan og undirritaðan ársreikning félagsins.
    Fjármálaeftirlitið skal setja nánari reglur um þau gögn sem fylgja eiga
   ársreikningi um starfsemina og nauðsynleg eru til að unnt sé að framfylgja
                       eftirliti í samræmi við lög þessi.
 60. gr. Reki vátryggingafélag, sem fengið hefur starfsleyfi hér á landi, útibú
eða veiti þjónustu erlendis skal það innan þriggja mánaða frá lokum reikningsárs
   láta Fjármálaeftirlitinu í té upplýsingar um iðgjaldamagn, tjónakostnað og
umboðslaun án frádráttar á hlut endurtryggjenda með skiptingu á einstök ríki og
   starfsemi þar sem útibú er rekið og þar sem þjónusta er veitt. Einnig skal
skipting gerð eftir greinaflokkum samkvæmt nánari reglum sem Fjármálaeftirlitið
   setur. Upplýsingar þessar um starfsemi í aðildarríkjum skulu árlega sendar
                hlutaðeigandi eftirlitsstjórnvöldum gistiríkja.
    Fjármálaeftirlitið skal afla hliðstæðra upplýsinga um starfsemi erlendra
vátryggingafélaga aðildarríkja hérlendis frá eftirlitsstjórnvöldum hlutaðeigandi
                                  heimaríkja.
  61. gr. Einungis er heimilt að úthluta sem arði hagnaði samkvæmt samþykktum
ársreikningi síðasta reikningsárs, yfirfærðum hagnaði frá fyrri árum og óbundnu
 fé eftir að dregið hefur verið frá tap sem ekki hefur verið jafnað, svo og það
fé sem samkvæmt lögum og samþykktum skal lagt í sérstaka sjóði, enda sé ljóst að
félagið uppfylli kröfur um tilskilið lágmarksgjaldþol og þess hafi verið gætt að
leggja til hliðar nægilegt fé fyrir vátryggingaskuld félagsins, svo og að settum
     reglum um mat á eignum félagsins og fyrningu þeirra hafi verið fylgt.

                             VIII. kafli. Eftirlit.
62. gr. Fjármálaeftirlitið hefur eftirlit með þeim er reka starfsemi sem háð er
   ákvæðum laga þessara og útibúum erlendra vátryggingafélaga sem fengið hafa
  starfsleyfi hér á landi. Um eftirlitið fer samkvæmt lögum þessum og lögum um
                    opinbert eftirlit með fjármálastarfsemi.
   Telji Fjármálaeftirlitið að starfsemi samkvæmt lögum þessum sé stunduð án
 tilskilinna leyfa getur það krafist gagna og upplýsinga hjá viðkomandi aðilum
  sem nauðsynleg eru til að ganga úr skugga um hvort svo sé. Getur það krafist
þess að slíkri starfsemi sé hætt þegar í stað. Jafnframt er því heimilt að birta
   opinberlega nöfn aðila sem taldir eru bjóða þjónustu án tilskilinna leyfa.
   63. gr. Fjármálaeftirlitið skal árlega kanna gjaldþol og lágmarksgjaldþol
   vátryggingafélaga á grundvelli ársreikninga fyrir næstliðið reikningsár og
   annarra nauðsynlegra gagna og upplýsinga um starfsemina. Einnig skal kanna
aðlagað gjaldþol og lágmarksgjaldþol vátryggingafélaga og móðurfélaga þeirra ef
   við á. Fjármálaeftirlitið getur snúið sér til dóttur- og hlutdeildarfélaga
      vátryggingafélags, félaga sem hafa yfirráð yfir eða eiga hlutdeild í
  vátryggingafélaginu og til dóttur- og hlutdeildarfélaga þeirra félaga til að
       afla nauðsynlegra gagna hafi vátryggingafélagið sjálft ekki staðið
   Fjármálaeftirlitinu skil á þeim. Viðkomandi fyrirtæki skal þegar verða við
beiðni um slík gögn. Einu gildir hvort eignaraðild er bein eða óbein. Gögnin má
   sannreyna með athugun á staðnum, hjá vátryggingafélaginu sjálfu eða öðrum
félögum í sömu félagasamstæðu. Fjármálaeftirlitið getur á grundvelli niðurstöðu
 könnunar sinnar lækkað gjaldþolsliði frá mati vátryggingafélags, einkum þegar
  markaðsverð þeirra hefur lækkað eða er óvissu undirorpið. Einnig má draga úr
áhrifum endurtrygginga við útreikning lágmarksgjaldþols skv. 32. og 33. gr. hafi
orðið veruleg breyting á endurtryggingarvernd frá því tímabili sem útreikningur
 lágmarksgjaldþols miðast við, eða ef óveruleg vátryggingaráhætta er flutt til
endurtryggjenda. Fjármálaeftirlitið metur hvort skilyrði 31.34. gr., eftir því
sem við á, séu uppfyllt. Að teknu tilliti til 32.34. gr. er Fjármálaeftirlitinu
 heimilt að gera kröfu um hærra lágmarksgjaldþol í sérstökum tilvikum þegar það
     telur að hagsmunum vátryggingartaka sé stefnt í hættu vegna versnandi
      fjárhagsstöðu félagsins eða eigenda að virkum eignarhlut í því. Hafi
  Fjármálaeftirlitið athugasemdir fram að færa skal það tilkynnt félaginu. Sé
nauðsynlegt að grípa til sérstakra ráðstafana vegna þessa eiga ákvæði XII. kafla
                                      við.
Fjármálaeftirlitið leggur árlega mat á vátryggingaskuld vátryggingafélaga, þar á
     meðal hvort tekið sé á fullnægjandi hátt tillit til óvissu í mati með
     nauðsynlegu álagi og að skilyrðum um það sem lagt er fram til jöfnunar
 vátryggingaskuldinni sé fullnægt, sbr. 36. og 37. gr. Vátryggingafélög skulu í
  gögnum sem fylgja ársreikningi til Fjármálaeftirlitsins gera grein fyrir því
  hvernig vátryggingaskuldin er ákveðin og hvaða eignir eru tilgreindar til að
 mæta henni. Fjármálaeftirlitið getur sett reglur um mat á vátryggingaskuldinni
          og hvaða gögn skuli fylgja í því sambandi, auk ársreiknings.
   Fjármálaeftirlitið fylgist með viðskiptum vátryggingafélags við dóttur- og
    hlutdeildarfélög þess, félög sem hafa yfirráð yfir eða eiga hlutdeild í
  vátryggingafélaginu og við önnur dóttur- og hlutdeildarfélög þeirra félaga.
Jafnframt skal Fjármálaeftirlitið fylgjast með viðskiptum vátryggingafélags við
einstaklinga sem eiga 20% hlut eða stærri í framangreindum félögum. Sérstaklega
skal fylgjast með lánum, ábyrgðum og liðum utan efnahagsreiknings, efnahagsliðum
 sem myndað geta hluta af gjaldþoli, fjárfestingum, endurtryggingaviðskiptum og
                        samningum um kostnaðarskiptingu.
 Vátryggingafélög skulu hafa til staðar viðeigandi áhættustýringarferla, innra
 eftirlitskerfi sem felur í sér áreiðanlega upplýsingagjöf og bókhaldsferla til
     að greina, mæla og stýra viðskiptum í samræmi við 3. mgr. Árlega skulu
vátryggingafélög skila Fjármálaeftirlitinu skýrslu um slík viðskipti og þá ferla
    og kerfi sem í notkun eru eftir nánari ákvörðun þess. Séu viðskiptin við
 fyrirtæki eða einstaklinga í öðrum ríkjum fer um samstarf eftirlitsstjórnvalda
    eftir alþjóðasamningum sem Ísland er aðili að og samstarfssamningum sem
                 Fjármálaeftirlitið gerir á grundvelli þeirra.
  Hafi vátryggingafélag heimild ársreikningaskrár til að færa bókhald sitt og
semja ársreikning sinn í erlendum gjaldmiðli skal það senda Fjármálaeftirlitinu
upplýsingar um fjárhagsleg atriði, sbr. 59. gr., umreiknaðar í íslenskar krónur.
      Fjármálaeftirlitið getur krafist hvers konar gagna og upplýsinga frá
  dótturfyrirtækjum eða hlutdeildarfyrirtækjum eða öðrum aðilum sem teljast í
       nánum tengslum við vátryggingafélag, enda telji Fjármálaeftirlitið
     upplýsingarnar nauðsynlegar í eftirliti sínu með vátryggingafélaginu.
  64. gr. Fjármálaeftirlitið hefur eftirlit með að fjármálasamsteypur fari að
 ákvæðum laga þessara. Fjármálaeftirlitið setur nánari reglur um tilgreiningu á
   fjármálasamsteypum og eftirlit með þeim. Fjármálaeftirlitið getur og sett
       almennar reglur um tilhögun innra eftirlits í fjármálasamsteypum.
   Fjármálaeftirlitið getur að ósk eftirlitsstjórnvalda í öðru ríki staðreynt
        upplýsingar frá aðilum hér á landi sem falla undir eftirlit með
 fjármálasamsteypum. Viðkomandi eftirlitsstjórnvöldum er heimilt að taka þátt í
                   vinnu við að staðreyna slíkar upplýsingar.
     65. gr. Fjármálaeftirlitið skal, eftir því sem kostur er, fylgjast með
   vátryggingaskilmálum sem í boði eru hér á landi og gæta þess að þeir séu í
 samræmi við lög sem hér gilda og góða viðskiptahætti. Telji Fjármálaeftirlitið
  að svo sé ekki skal það gera kröfu um að slíkum ákvæðum verði breytt eða þau
    verði afnumin. Skylt er að senda Fjármálaeftirlitinu skilmála lögboðinna
        vátrygginga, svo og breytingar á þeim áður en þeir eru boðnir á
                              vátryggingamarkaði.
  Fjármálaeftirlitið hefur eftirlit með iðgjaldagrundvelli vátrygginga með það
fyrir augum að iðgjöld, sem í boði eru hér á landi, séu í samræmi við þá áhættu
  sem í vátryggingum felst og eðlilegan rekstrarkostnað. Fullnægjandi gögn um
reiknigrundvöll líftrygginga og heilsutrygginga, svo og breytingar á þeim, skulu
       send Fjármálaeftirlitinu áður en þessir greinaflokkar eru boðnir á
                              vátryggingamarkaði.
     Félög sem fá starfsleyfi skv. 73. gr. skulu senda Fjármálaeftirlitinu
  upplýsingar skv. 1. og 2. mgr., auk skilmála og iðgjaldagrundvallar annarra
                               vátryggingagreina.
  Fjármálaeftirlitið hefur eftirlit með viðskiptaháttum vátryggingafélaga sem
  fengið hafa starfsleyfi hér á landi, sölustarfsemi þeirra og tjónsuppgjöri.
    Einnig skal Fjármálaeftirlitið hafa eftirlit með rekstrarfyrirkomulagi,
         bókhaldi, innra eftirliti og áhættustýringu vátryggingafélaga.
  Fjármálaeftirlitið skal gera þær kannanir sem það telur nauðsynlegar í þessu
    efni hjá vátryggingafélögum. Það skal einnig að þessu leyti fylgjast með
     starfsemi vátryggingafélaga aðildarríkja sem á grundvelli starfsleyfis
 heimaríkis fá heimild til að bjóða vátryggingar hér á landi og koma á framfæri
 athugasemdum við hlutaðeigandi félag eða eftirlitsstjórnvöld heimaríkis ef með
þarf til úrbóta vegna þess sem Fjármálaeftirlitið telur að úrskeiðis hafi farið.

          IX. kafli. Starfsemi erlendra vátryggingafélaga hér á landi.
         66. gr. Erlend vátryggingafélög með aðalstöðvar í aðildarríki.
     Erlend vátryggingafélög með aðalstöðvar í aðildarríki sem hlotið hafa
starfsleyfi hlutaðeigandi eftirlitsstjórnvalda geta stofnsett útibú hér á landi
     enda sé þeim heimilt að reka vátryggingastarfsemi í sömu greinaflokkum
              vátrygginga og vátryggingagreinum í heimaríki sínu.
  Óski frumtryggingafélag eftir að stofna útibú hér á landi, sbr. 8. gr., skal
          Fjármálaeftirlitið afla eftirfarandi upplýsinga og gagna hjá
                       eftirlitsstjórnvöldum heimaríkis:
     1. Áætlunar um fyrirhugaða starfsemi og skipulag útibúsins hér á landi og
staðfestingar þess að félagið hafi starfsleyfi í þeim greinaflokkum vátrygginga
          og vátryggingagreinum sem fyrirhugað er að reka hér á landi.
   2. Heimilisfangs útibúsins þar sem skipaður fulltrúi félagsins hefur aðsetur
           og gagna er aflað um starfsemina og öll gögn eru send til.
      3. Nafns skipaðs fulltrúa útibúsins sem hefur heimild til að skuldbinda
 félagið gagnvart þriðja aðila og kemur fram fyrir þess hönd gagnvart dómstólum
                                  hér á landi.
   4. Staðfestingar á aðild að Alþjóðlegum bifreiðatryggingum á Íslandi sf. og á
 þátttöku í starfsemi tjónsuppgjörsmiðstöðvar og upplýsingamiðstöðvar samkvæmt
 umferðarlögum sé sótt um leyfi skv. 10. tölul. 1. mgr. 21. gr. Jafnframt skal
      upplýst um tjónsuppgjörsfulltrúa í hverju aðildarríki utan Íslands.
    5. Vottorðs eftirlitsstjórnvalda um að skilyrði um gjaldþol vegna starfsemi
 félagsins í heild séu uppfyllt og athugasemda vegna fyrirhugaðrar starfsemi ef
                                einhverjar eru.
    6. Vátryggingaskilmála lögboðinna vátrygginga sem útibúið hyggst reka hér á
 landi og, þegar við á, tæknilegs grundvallar líftrygginga og heilsutrygginga.
       Áður en útibú frumtryggingafélags hefur starfsemi hér á landi skal
Fjármálaeftirlitið upplýsa eftirlitsstjórnvöld heimaríkis um almenn skilyrði, ef
einhver eru, sem um vátryggingastarfsemi útibúsins eiga að gilda hér á landi og
                        um ákvæði er varða almannaheill.
 Fjármálaeftirlitið skal innan tveggja mánaða frá því að framangreind gögn hafa
borist tilkynna að félaginu sé heimilt að setja á stofn útibúið og má það að því
                             búnu hefja starfsemi.
    Allar breytingar varðandi 1.4. tölul. og 6. tölul. 2. mgr. skal félagið
   tilkynna Fjármálaeftirlitinu skriflega með a.m.k. eins mánaðar fyrirvara.
 67. gr. Erlend vátryggingafélög með aðalstöðvar í aðildarríki sem hlotið hafa
      starfsleyfi eftirlitsstjórnvalda geta veitt þjónustu hér á landi án
     starfsstöðvar enda sé þeim heimilt að reka vátryggingastarfsemi í sömu
       greinaflokkum vátrygginga og vátryggingagreinum í heimaríki sínu.
  Óski frumtryggingafélag eftir að veita þjónustu hér á landi án starfsstöðvar
       skal Fjármálaeftirlitið afla eftirfarandi upplýsinga og gagna hjá
                       eftirlitsstjórnvöldum heimaríkis:
    1. Vottorðs eftirlitsstjórnvalda um að skilyrði um gjaldþol vegna starfsemi
                        félagsins í heild séu uppfyllt.
    2. Skrár yfir þá greinaflokka vátrygginga og vátryggingagreinar sem félagið
                            hefur leyfi til að reka.
    3. Skrár yfir þær tegundir áhættu sem félagið hyggst vátryggja hér á landi.
   4. Staðfestingar á aðild að Alþjóðlegum bifreiðatryggingum á Íslandi sf. og á
 þátttöku í starfsemi tjónsuppgjörsmiðstöðvar og upplýsingamiðstöðvar samkvæmt
 umferðarlögum sé sótt um leyfi skv. 10. tölul. 1. mgr. 21. gr. Jafnframt skal
      upplýst um tjónsuppgjörsfulltrúa í hverju aðildarríki utan Íslands.
    5. Sýnishorna vátryggingaskilmála lögboðinna vátrygginga sem félagið hyggst
    reka hér á landi og, þegar við á, tæknilegs grundvallar líftrygginga og
                                heilsutrygginga.
Félagið má veita þjónustu hér á landi þegar Fjármálaeftirlitið hefur tilkynnt að
                 öll gögn skv. 2. mgr. hafi borist eftirlitinu.
      Allar breytingar varðandi 2.5. tölul. 2. mgr. skal félagið tilkynna
             Fjármálaeftirlitinu með a.m.k. eins mánaðar fyrirvara.
  Félag, sem veitir þjónustu án starfsstöðvar skv. 10. tölul. 1. mgr. 21. gr.,
  skal sjá til þess að þeir sem kröfu eiga á bótum vegna tjóns hér á landi séu
    ekki lakar settir en aðrir vegna þess að starfsstöð er ekki fyrir hendi.
 Fulltrúi skv. 4. tölul. 2. mgr. skal afla allra nauðsynlegra gagna vegna tjóns
 og hafa allar heimildir til að greiða bætur og koma fram fyrir hönd félagsins
   hér á landi. Honum skal einnig skylt að veita lögbærum aðilum hér á landi
    upplýsingar um hvort lögmæltar ökutækjatryggingar séu fyrir hendi og um
                                  gildistíma.
  68. gr. Eftirlitsstjórnvöldum aðildarríkja eða fulltrúum sem þau tilnefna er
        heimilt, eftir að hafa tilkynnt það Fjármálaeftirlitinu, að gera
vettvangskannanir hjá vátryggingafélögum, sem þau hafa veitt starfsleyfi og hér
reka starfsemi, sem nauðsynlegar eru til þess að unnt sé að framfylgja lögmæltu
  eftirliti með starfsemi útibúa aðildarríkja hér á landi. Fjármálaeftirlitið
hefur heimild til að taka þátt í þessum könnunum. Kostnaður vegna þessa greiðist
                      af eftirlitsstjórnvöldum heimaríkis.
   69. gr. Fjármálaeftirlitið skal veita eftirlitsstjórnvöldum hlutaðeigandi
  heimaríkja upplýsingar um starfsemi útibúa hér á landi til að þau geti lagt
 heildarmat á gjaldþol vátryggingafélaga sem hér starfa og eru undir eftirliti
                                    þeirra.
Fjármálaeftirlitið getur gripið til allra ráðstafana sem nauðsynlegar eru til að
tryggja hagsmuni vátryggingartaka og vátryggðra uppfylli félagið ekki tilskilin
skilyrði um gjaldþol eða vátryggingaskuldina. Það skal, þegar þörf krefur, gera
ráðstafanir til að banna félaginu frjálsa ráðstöfun eigna sem er að finna hér á
  landi eða takmarka hana í samræmi við ákvæði gildandi laga þar að lútandi að
         höfðu samráði við eftirlitsstjórnvöld heimaríkis ef kostur er.
 Fjármálaeftirlitið getur bannað erlendu vátryggingafélagi sem hér rekur útibú
 eða veitir þjónustu að starfa áfram ef það með grófum hætti og ítrekað brýtur
ákvæði laga þessara eða reglugerða settra samkvæmt þeim eða ákvæði annarra laga
   sem eiga við um fjármálastarfsemi og ekki hefur verið unnt með kröfum eða
  aðgerðum samkvæmt þessum lögum að fá úr því bætt sem úrskeiðis hefur farið.
 70. gr. Óski vátryggingafélag, sem hér rekur útibú eða veitir þjónustu, eftir
 því að flytja vátryggingastofn sinn að nokkru eða öllu leyti til annars félags
    sem hefur starfsstöð á Evrópska efnahagssvæðinu geta eftirlitsstjórnvöld
heimaríkis hins fyrrnefnda heimilað flutning stofnsins að fenginni staðfestingu
  eftirlitsstjórnvalda heimaríkis hins síðarnefnda um að tilskildar kröfur um
 gjaldþol séu uppfylltar að lokinni yfirtöku stofnsins og að höfðu samráði við
    Fjármálaeftirlitið. Þegar vátryggingaráhættan er hér á landi þarf ávallt
samþykki Fjármálaeftirlitsins til að flutningurinn geti átt sér stað. Ákvæði 2.
mgr. 82. gr. gilda um opinberar tilkynningar vegna vátryggingastofns sem fluttur
                      er þegar vátryggingaráhættan er hér.
    Um réttindi og skyldur vátryggingartaka, vátryggðra og annarra samkvæmt
       vátryggingarsamningum frumtryggingafélaga fer skv. 4. mgr. 82. gr.
  Fjármálaeftirlitið skal láta í té álit sitt innan þriggja mánaða frá því að
     beiðni um flutninginn barst, ella skal litið svo á að afstaða þess til
                            flutningsins sé jákvæð.
 71. gr. Afturkalli eftirlitsstjórnvöld heimaríkis starfsleyfi félags sem hefur
   útibú eða veitir þjónustu hér á landi skal Fjármálaeftirlitið að fenginni
   tilkynningu þar um gera viðeigandi ráðstafanir til að koma í veg fyrir að
félagið stofni til frekari vátryggingarsamninga hér á landi. Skal haft samstarf
     við hlutaðeigandi eftirlitsstjórnvöld í því skyni að tryggja hagsmuni
 vátryggingartaka og vátryggðra svo sem kostur er og eiga ákvæði 69. gr. við um
     takmörkun eða bann við frjálsri ráðstöfun eigna þegar nauðsyn krefur.
72. gr. Vátryggingafélag, sem hér rekur útibú eða veitir þjónustu, skal tilkynna
til vátryggingafélagaskrár allar breytingar á þeim atriðum sem kveðið er á um í
30. gr. og við geta átt. Sé gerð ný rekstraráætlun skv. 25. gr. skal hún einnig
                                     send.
Fjármálaeftirlitið getur gert kröfu um að öll gögn, sem ber að senda eftirlitinu
       vegna starfseminnar hér á landi, séu á íslensku í þýðingu löggilts
                                 skjalaþýðanda.
   73. gr. Erlend vátryggingafélög hér á landi með aðalstöðvar utan Evrópska
                               efnahagssvæðisins.
Erlend vátryggingafélög með aðalstöðvar utan aðildarríkis sem leyfi hafa til að
         reka vátryggingastarfsemi í heimalandi sínu geta fengið leyfi
 Fjármálaeftirlitsins til að reka starfsemi í útibúi hér á landi í samræmi við
   lög þessi enda hafi íslensk vátryggingafélög ekki lakari rétt í heimalandi
                                    þeirra.
Áður en vátryggingafélög með aðalstöðvar utan aðildarríkis fá starfsleyfi hér á
   landi skulu aðilar að samningnum um Evrópska efnahagssvæðið hafa samráð um
                               leyfisveitinguna.
  Félagið skal skráð hér á landi og það skal tilnefna einn aðalumboðsmann sem
 Fjármálaeftirlitið samþykkir er komi fram fyrir þess hönd í málefnum er varða
starfsemina og hafi heimild til að skuldbinda félagið vegna starfsemi þess hér á
landi. Hann skal vera búsettur hér á landi, vera lögráða, hafa óflekkað mannorð
og má ekki á síðustu fimm árum hafa verið úrskurðaður gjaldþrota eða í tengslum
   við atvinnurekstur hlotið dóm fyrir refsiverðan verknað samkvæmt almennum
hegningarlögum eða lögum um hlutafélög, einkahlutafélög, bókhald, ársreikninga,
      gjaldþrot eða opinber gjöld, svo og löggjöf um vátryggingastarfsemi.
Félagið skal hafa varnarþing hér á landi að því er varðar starfsemi þess hér og
 má lögsækja það fyrir dómstólum á Íslandi til fullnustu á kröfum sem stofnast
                           hafa vegna starfseminnar.
  Bókhaldsgögn og önnur gögn viðvíkjandi starfsemi útibúsins skulu varðveitt í
                                útibúinu sjálfu.
 Ákveða má með samningum við eitt eða fleiri þriðju ríki að beita öðrum ákvæðum
um eftirlit með starfsemi útibúsins en segir í lögum þessum að því tilskildu að
    hinum vátryggðu sé tryggð nægileg og sambærileg vernd. Ekki má í slíkum
samningum veita útibúum félaga með aðalstöðvar utan aðildarríkja rýmri skilyrði
  en útibúum vátryggingafélaga með aðalstöðvar þar. Samráð skal haft við önnur
  aðildarríki um samninga af þessu tagi og þau upplýst um þá áður en þeir eru
                                    gerðir.
74. gr. Umsókn um starfsleyfi og um skráningu í vátryggingafélagaskrá skal send
 Fjármálaeftirlitinu og gögn skv. 19.25. gr. skulu fylgja umsókn eftir því sem
við getur átt og nauðsynleg eru til þess að það geti metið umsóknina. Sýnishorn
  vátryggingaskilmála og iðgjaldagrundvallar í þeim greinum sem félagið hyggst
                  reka hér á landi skulu einnig fylgja umsókn.
   Félagið skal uppfylla skilyrði V. kafla um fjárhagsgrundvöll er miðast við
 starfsemi þess hér eftir því sem við á, þó þannig að gjaldþol þess nemi aldrei
  minna en helmingi viðeigandi fjárhæðar skv. 34. gr. Skal félagið hafa hér á
   landi fjármuni er nema helmingi fjárhæðarinnar skv. 34. gr. eða þriðjungi
     lágmarksgjaldþols, hvort sem hærra er, en fjármunir þar umfram upp að
 lágmarksgjaldþoli skulu varðveittir í aðildarríki. Sameiginlegt eftirlit eins
aðildarríkis með gjaldþoli fyrir öll útibú félagsins í aðildarríkjum getur komið
  í stað þeirrar aðferðar sem lýst er í þessari málsgrein og skal fyrirkomulag
eftirlits vera í samræmi við samstarfssamning aðildarríkja. Gilda þá ákvæði 68.
          gr. um eftirlit með gjaldþoli útibúanna eftir því sem við á.
 Fjárhæð samsvarandi fjórðungi þess lágmarks sem krafist er í 34. gr. skal lögð
    fram sem geymslufé í upphafi og varðveitt á stað sem Fjármálaeftirlitið
samþykkir. Geymsluféð skal einungis notað til að tryggja að félagið geti staðið
    við skuldbindingar sínar vegna gerðra vátryggingarsamninga hér á landi.
 Einstakir vátryggðir, eða aðrir rétthafar samkvæmt vátryggingarsamningi, geta
    ekki gert kröfu um fullnustu greiðslu nema að því marki sem það að mati
  Fjármálaeftirlitsins skerðir ekki rétt annarra vátryggðra, eða rétthafa, til
                fullnustu á vátryggingaskuldbindingum félagsins.
Félagið skal ávaxta hér á landi fjármuni er samsvara vátryggingaskuld þess vegna
 starfseminnar hér eins og þær eru samkvæmt útreiknings- og matsreglum er gilda
                                  hér á landi.
 Fjármálaeftirlitið skal upplýsa viðeigandi eftirlitsstjórnvöld í aðildarríkjum
  og Eftirlitsstofnun EFTA um það, áður en afstaða er tekin til umsóknarinnar,
þegar dótturfélag móðurfélags með aðalstöðvar í þriðja ríki sækir um starfsleyfi
hér á landi og ef aðilar öðlast, beint eða óbeint, hlut í vátryggingafélagi með
    starfsleyfi hér á landi þannig að hið síðarnefnda verði dótturfélag hins
                                  fyrrnefnda.
75. gr. Aðalumboðsmaður skal senda Fjármálaeftirlitinu ársreikning hins erlenda
félags, svo og ársreikning vegna starfseminnar hér á landi, eigi síðar en mánuði
eftir að þeir hafa verið samþykktir ásamt ársskýrslu með undirritun stjórnar og
áritun endurskoðanda. Ársreikningur vegna starfseminnar hér á landi skal berast
  eigi síðar en þremur mánuðum eftir lok reikningsárs. Tilskilin gögn samkvæmt
 reglum sem Fjármálaeftirlitið setur skulu fylgja, þar á meðal gögn skv. 36. og
  37. gr. um þær eignir sem koma eiga á móti vátryggingaskuldinni. Ákvæði VII.
              kafla gilda eftir því sem við getur átt um útibúið.
   Aðalumboðsmaður skal án tafar tilkynna Fjármálaeftirlitinu skriflega geri
 eftirlitsstjórnvöld í heimalandi félagsins athugasemd við starfsemi þess, hafi
greiðslustöðvun verið ákveðin, ákvörðun verið tekin um að slíta félaginu eða bú
                        þess tekið til gjaldþrotaskipta.
 76. gr. Brjóti félagið lög og reglugerðir um vátryggingastarfsemi eða vanræki
 skyldur sínar samkvæmt þeim þannig að hagsmunum vátryggingartaka og vátryggðra
sé stefnt í hættu skal Fjármálaeftirlitið veita félaginu tiltekinn frest til að
  gera nauðsynlegar ráðstafanir til úrbóta. Hafi fullnægjandi ráðstafanir ekki
    verið gerðar innan þess frests og telji Fjármálaeftirlitið að hagsmunir
   vátryggingartaka og vátryggðra séu í hættu getur eftirlitið útnefnt nýjan
  aðalumboðsmann til að ljúka viðskiptum og uppgjöri vegna starfseminnar hér á
  landi. Hefur hann í því skyni leyfi til ráðstöfunar á eignum félagsins hér á
               landi að því marki er Fjármálaeftirlitið heimilar.
     Ákvæði XI. og XII. kafla gilda eftir því sem við getur átt um útibúið.
  77. gr. Fjármálaeftirlitið getur afturkallað starfsleyfi félagsins uppfylli
 félagið ekki lengur skilyrði fyrir starfsleyfinu eða vanræki gróflega skyldur
                          sínar samkvæmt lögum þessum.
  Þegar starfsleyfi félags er afturkallað tekur Fjármálaeftirlitið ákvörðun um
 hvort þess skuli freistað að yfirfæra vátryggingastofninn til eins eða fleiri
 vátryggingafélaga sem reka vátryggingastarfsemi hér á landi eða hvort félagið
          skuli á annan hátt reyna að ljúka skuldbindingum sínum vegna
vátryggingarsamninga sem gerðir hafa verið. Þegar rekin er líftryggingastarfsemi
  getur Fjármálaeftirlitið ákveðið að líftryggingastofninum verði komið undir
                         sérstaka stjórn, sbr. 92. gr.
  Við afturköllun á starfsleyfi félags getur Fjármálaeftirlitið takmarkað eða
            bannað félaginu yfirráð yfir fjármunum sínum og eignum.
78. gr. Félagið skal máð úr vátryggingafélagaskrá missi það starfsleyfi skv. 77.
  gr., enda sé viðskiptum þess og uppgjöri skuldbindinga hér á landi að fullu
                                     lokið.
Tilkynni félag að það óski eftir að hætta starfsemi hér á landi og að starfsstöð
      þess verði máð úr vátryggingafélagaskrá skal það því aðeins gert að
   Fjármálaeftirlitið álíti að starfsstöðin þurfi ekki að starfa áfram vegna
skuldbindinga sem á henni hvíla. Sama gildir sé enginn aðalumboðsmaður félagsins
 hér á landi og enginn hafi verið útnefndur innan frests sem Fjármálaeftirlitið
hefur sett. Getur eftirlitið þá útnefnt aðalumboðsmann í samræmi við ákvæði 76.
                                      gr.
 Leysa má geymslufé sem lagt er til hliðar skv. 74. gr. þá fyrst er starfsleyfi
 félagsins hefur verið afturkallað og félagið getur sannað að staðið hafi verið
  við allar skuldbindingar félagsins hér á landi, eða að fullnægjandi trygging
    fyrir skuldbindingum hafi að mati Fjármálaeftirlitsins verið lögð fram.

 X. kafli. Erlend starfsemi vátryggingafélaga sem fengið hafa starfsleyfi hér á
                                     landi.
  79. gr. Frumtryggingafélag sem fengið hefur starfsleyfi hér á landi og óskar
         eftir að starfrækja útibú í öðru aðildarríki skal tilkynna það
             Fjármálaeftirlitinu og leggja fram eftirfarandi gögn:
   1. Heiti og heimilisfang útibúsins þar sem skipaður fulltrúi félagsins hefur
                                    aðsetur.
      2. Nafn skipaðs fulltrúa útibúsins sem hefur heimild til að skuldbinda
  félagið gagnvart þriðja aðila og koma fram á þess vegum gagnvart dómstólum í
                                 aðildarríkinu.
             3. Áætlun um fyrirhugaða starfsemi og skipulag útibúsins.
    4. Skrá yfir þá greinaflokka vátrygginga og vátryggingagreinar sem félagið
                                  hyggst reka.
     5. Yfirlýsingu um að félagið sé aðili að landsskrifstofu og, ef við á, að
  sérstökum ábyrgðarsjóði í viðkomandi aðildarríki þegar fyrirhugað er að reka
                   starfsemi skv. 10. tölul. 1. mgr. 21. gr.
  Hafi Fjármálaeftirlitið ekki athugasemdir fram að færa varðandi fyrirhugaða
   starfsemi, fjárhagsstöðu eða hæfi og faglega kunnáttu stjórnenda eða hins
skipaða fulltrúa útibúsins skal Fjármálaeftirlitið, innan þriggja mánaða frá því
  að öll framangreind gögn hafa borist, senda eftirlitsstjórnvöldum gistiríkis
 gögnin ásamt vottorði um að félagið uppfylli skilyrði um gjaldþol skv. 31.34.
 gr. eftir því sem við á. Jafnframt skal félaginu send tilkynning um að umrædd
                             gögn hafi verið send.
 Fjármálaeftirlitið getur látið hjá líða að senda gögn skv. 1. og 2. mgr. hafi
  það ástæðu til að draga í efa að rekstrarleg uppbygging eða fjárhagsstaða sé
      viðhlítandi sem undirstaða fyrirhugaðrar starfsemi. Tilkynning um að
framangreind gögn verði ekki send eftirlitsstjórnvöldum viðkomandi aðildarríkis
 skal send félaginu innan þriggja mánaða og ástæður þess tilgreindar skriflega.
 Félagið má stofnsetja útibúið og hefja starfsemi þegar orðsending hefur borist
 frá eftirlitsstjórnvöldum gistiríkis eða ef engin slík orðsending hefur borist
  tveimur mánuðum eftir að öll gögn skv. 1. og 2. mgr. hafa borist til þeirra.
         Allar breytingar varðandi atriði 1. mgr. skal félagið tilkynna
   Fjármálaeftirlitinu og eftirlitsstjórnvöldum í því ríki sem útibúið hefur
             starfsemi skriflega með a.m.k. eins mánaðar fyrirvara.
 80. gr. Óski frumtryggingafélag sem fengið hefur starfsleyfi hér á landi eftir
að veita þjónustu í öðru aðildarríki án þess að hafa þar starfsstöð skal félagið
  tilkynna það Fjármálaeftirlitinu ásamt upplýsingum um í hvaða greinaflokkum
      vátrygginga eða vátryggingagreinum fyrirhugað er að veita þjónustu.
Fjármálaeftirlitið skal innan mánaðar senda eftirlitsstjórnvöldum hlutaðeigandi
      aðildarríkis eftirtalin gögn og skal félaginu jafnframt tilkynnt að
                       upplýsingarnar hafi verið sendar:
   1. Vottorð um að gjaldþol vegna starfsemi félagsins í heild sé fullnægjandi.
    2. Skrá yfir þá greinaflokka vátrygginga og vátryggingagreinar sem félagið
                            hefur leyfi til að reka.
      3. Skrá yfir greinaflokka vátrygginga og vátryggingagreinar sem félagið
                          hyggst reka í aðildarríkinu.
     4. Yfirlýsingu um að félagið sé aðili að landsskrifstofu og, ef við á, að
 sérstökum ábyrgðarsjóði í viðkomandi aðildarríki þegar fyrirhugað er að veita
   þjónustu skv. 10. tölul. 1. mgr. 21. gr. og nafn og heimilisfang sérstaks
                fulltrúa sem annast tjónsuppgjör í þeirri grein.
 Félagið má veita þjónustu frá þeim tíma er það hefur fengið tilkynningu um að
  upplýsingar skv. 1. mgr. hafi verið sendar og móttaka þeirra verið staðfest.
Sendi Fjármálaeftirlitið ekki framangreindar upplýsingar á tilskildum tíma skal
           það greina félaginu frá ástæðum þess innan sömu tímamarka.
Allar breytingar skal félagið tilkynna Fjármálaeftirlitinu skriflega með a.m.k.
                            eins mánaðar fyrirvara.
  81. gr. Hafi frumtryggingafélag, sem hefur fengið starfsleyfi hér á landi, í
   hyggju að hefja starfsemi í ríki utan Evrópska efnahagssvæðisins skal það
 tilkynnt Fjármálaeftirlitinu fyrir fram ásamt lýsingu á fyrirhugaðri starfsemi
 og öðrum upplýsingum sem Fjármálaeftirlitið óskar eftir og telur nauðsynlegar.
 Ákvæði 79. og 80. gr. gilda einnig um frumtryggingafélög með aðalstöðvar utan
 Evrópska efnahagssvæðisins sem fengið hafa starfsleyfi hér á landi til að reka
  útibú en hafa í hyggju að hefja starfsemi í aðildarríki. Fjármálaeftirlitið
  getur þó tekið sér lengri fresti til afgreiðslu mála en þar eru tilgreindir.
   Skal það hafa samráð við eftirlitsstjórnvöld aðildarríkja áður en tekin er
                           afstaða til umsóknarinnar.

            XI. kafli. Yfirfærsla vátryggingastofna. Samruni félaga.
                              82. gr. Yfirfærsla.
  Óski frumtryggingafélag, sem fengið hefur starfsleyfi hér á landi, eftir að
  flytja vátryggingastofn sinn að nokkru eða öllu leyti til annars félags sem
      einnig hefur fengið starfsleyfi hér á landi skulu bæði félögin senda
    Fjármálaeftirlitinu umsókn um færsluna ásamt drögum að samkomulagi milli
  félaganna og þeim gögnum sem eftirlitið telur nauðsynleg. Fjármálaeftirlitið
kannar umsóknina með hliðsjón af hag beggja félaganna og hvort ástæða sé til að
 ætla að færslan geti skaðað vátryggingartaka, vátryggða hjá félögunum og aðra
                      sem hafa sérstakra hagsmuna að gæta.
 Telji Fjármálaeftirlitið að synja beri um leyfi til yfirfærslunnar skal það án
 tafar tilkynnt félögunum. Að öðrum kosti, og sé um að ræða vátryggingaráhættu
hér á landi, sbr. 10. gr., skal Fjármálaeftirlitið birta opinberlega tilkynningu
        vegna yfirfærslubeiðninnar og óska eftir skriflegum athugasemdum
  vátryggingartaka, vátryggðra og annarra sem hafa sérstakra hagsmuna að gæta
       innan tiltekins frests sem eigi skal vera skemmri en einn mánuður.
  Fjármálaeftirlitið veitir leyfi til færslunnar að liðnum fresti skv. 2. mgr.
telji það, að teknu tilliti til þeirra athugasemda sem fram hafa komið, að orðið
                         skuli við yfirfærslubeiðninni.
      Réttindi og skyldur vátryggingartaka, vátryggðra og annarra samkvæmt
       vátryggingarsamningum halda sjálfkrafa gildi sínu við flutninginn.
Vátryggingartakar geta sagt upp vátryggingarsamningi sínum við félagið frá þeim
 degi er flutningur stofnsins á sér stað tilkynni þeir uppsögn skriflega innan
                           mánaðar frá flutningsdegi.
83. gr. Fjármálaeftirlitið getur heimilað vátryggingafélagi sem hér hefur fengið
  starfsleyfi og óskar eftir að flytja vátryggingastofn sinn hér að nokkru eða
    öllu leyti til annars félags með starfsstöð í öðru aðildarríki staðfesti
eftirlitsstjórnvöld heimaríkis þess félags sem tekur við stofninum að tilskildar
 kröfur um gjaldþol séu uppfylltar að teknu tilliti til hins yfirfærða stofns.
      Skilyrði er ávallt að eftirlitsstjórnvöld í því aðildarríki þar sem
 vátryggingaráhættan er, sbr. 10. gr., veiti samþykki sitt fyrir yfirfærslunni.
                     Ákvæði 82. gr. gilda um yfirfærsluna.
     Fjármálaeftirlitið getur einnig heimilað útibúi vátryggingafélags með
  aðalstöðvar utan aðildarríkis, sem hefur starfsleyfi hér á landi, að flytja
vátryggingastofn sinn hér að nokkru eða öllu leyti til annars vátryggingafélags
               og gilda þá einnig ákvæði 82. gr. um yfirfærsluna.
Um yfirfærslu vegna stofna vátryggingafélaga með aðalstöðvar í öðru aðildarríki,
      sem hér reka útibú eða veita þjónustu, fer samkvæmt ákvæðum 70. gr.
                                84. gr. Samruni.
   Óski vátryggingafélög sem fengið hafa starfsleyfi hér á landi eftir því að
samruni eigi sér stað með yfirtöku eins eða fleiri vátryggingafélaga með slitum
þeirra, þannig að allar eignir og skuldir verði yfirfærðar að öllu leyti án þess
að til skiptameðferðar komi, skulu öll félögin senda Fjármálaeftirlitinu umsókn
  ásamt drögum að samkomulagi milli félaga um samrunann og með þeim gögnum sem
 eftirlitið telur nauðsynleg. Sama gildir óski tvö eða fleiri vátryggingafélög
eftir því að samruni með stofnun nýs vátryggingafélags eigi sér stað með slitum
 án skiptameðferðar þannig að allar eignir og skuldir verði yfirfærðar til hins
 nýja félags. Skilyrði samruna er að leyfi til yfirfærslu vátryggingastofna sé
                              veitt, sbr. 82. gr.
Ákvæði 1. mgr. eiga einnig við um félög skv. 13. gr. sem óska eftir að yfirfæra
   eignir og skuldir að öllu leyti án skiptameðferðar til vátryggingafélags.
 Heimila má að samruni með yfirtöku eða með stofnun nýs félags geti farið fram
  þótt eitt eða fleiri félaga sem yfirtekin eru, eða lögð verða niður, gangist
undir skiptameðferð, að því tilskildu að sá kostur sé bundinn við félög sem hafa
         ekki enn hafist handa við að úthluta eignum sínum til eigenda.
 85. gr. Í drögum að samkomulagi um samruna, sem fylgja skulu umsókn, skal m.a.
     koma fram hvernig greiðslum er háttað fyrir hluti í félögum sem hætta
vátryggingastarfsemi, hvenær hlutir sem kunna að vera notaðir sem greiðsla veiti
 rétt til arðs og annarra réttinda, hvaða réttindi eigendur hluta í félagi sem
  hættir starfsemi öðlast í því félagi sem tekur við eignum og skuldum, svo og
    aðrar ráðstafanir sem kunna að hafa í för með sér breytingar á réttindum
 eigenda. Einnig skal koma fram hvort stjórnarmenn eða framkvæmdastjórar skuli
                    njóta sérstakra hlunninda og þá hverra.
   Lögð skulu fram staðfest reikningsuppgjör sem sýna eignir og skuldir hvers
      félags á þeim degi þegar samruni er fyrirhugaður ásamt sameiginlegri
   upphafsstöðu eftir samrunann og má uppgjörið ekki vera meira en sex mánaða
 gamalt þegar ákvörðun er tekin um að samruni eigi sér stað. Fjármálaeftirlitið
      getur þó heimilað að miðað sé við ársuppgjör félaganna í lok síðasta
                                 reikningsárs.
Eigi samruni sér stað með stofnun nýs félags skulu drög að nýjum samþykktum þess
einnig lögð fram. Sama gildir verði gerðar breytingar á samþykktum félaga, aðrar
                             en breytingar á nafni.
 Fjármálaeftirlitið veitir leyfi til samrunans. Starfsleyfi félags eða félaga,
       sem hætta vátryggingastarfsemi, skulu afturkölluð frá þeim degi er
Fjármálaeftirlitið tiltekur og félagið eða félögin máð úr vátryggingafélagaskrá.

                       XII. kafli. Sérstakar ráðstafanir.
               86. gr. Ráðstafanir vegna ófullnægjandi gjaldþols.
   Uppfylli vátryggingafélag, sem fengið hefur starfsleyfi hér á landi, ekki
lágmarkskröfur um gjaldþol við ársuppgjör eða á öðrum tíma skal félagið þegar í
 stað gera áætlun um hvenær og á hvern hátt markinu verði náð og skal áætlunin
   lögð fyrir Fjármálaeftirlitið sem ákveður hvort þær ráðstafanir sem gera á
   teljist fullnægjandi. Slík áætlun skal ekki taka til skemmri tíma en næstu
                    þriggja reikningsára og innihalda m.a.:
    1. Áætlaðan rekstrarkostnað, m.a. við núverandi yfirstjórn, og umboðslaun.
    2. Sundurliðaða áætlun um tekjur og gjöld í frumtryggingum, endurtryggingum
     sem félagið kann að taka að sér og vegna endurtryggingarverndar þess.
                           3. Áætlaðan efnahagsreikning.
   4. Greinargerð um fjármagn sem ætlað er að mæta vátryggingaskuldbindingum og
                               lágmarksgjaldþoli.
                         5. Ráðgerða endurtryggingarvernd.
    Meðan slík áætlun er í gildi skal hvorki gefa út gjaldþolsvottorð vegna
  ráðagerða um starfsemi erlendis, sbr. 1. mgr. 79. gr. og 1. mgr. 80. gr., né
heimila félaginu að veita viðtöku vátryggingastofni, sbr. 1. mgr. 70. gr. og 1.
                                  mgr. 82. gr.
  Sé gjaldþol vátryggingafélags minna en þriðjungur þess sem tilskilið er eða
  minna en sú lágmarksfjárhæð sem tilgreind er fyrir þá starfsemi sem félagið
rekur, sbr. 34. gr., hvort sem hærra er, skal áætlun skv. 1. mgr. miða að því að
  rétta við fjárhag félagsins á skömmum tíma og skal Fjármálaeftirlitið setja
                      félaginu ákveðinn frest í því efni.
  Sé vátryggingaskuld félags vanmetin við ársuppgjör eða á öðrum tíma að mati
Fjármálaeftirlitsins eða hafi fjárhagsstaða þess með öðrum hætti versnað þannig
 að tilskildar kröfur um gjaldþol eru ekki uppfylltar skal með sama hætti grípa
                           til viðeigandi ráðstafana.
    Sé vátryggingaskuld vanmetin skal vanmatið koma til lækkunar gjaldþoli.
      Sé aðlagað gjaldþol vátryggingafélags eða móðurfélags þess minna en
  lágmarksgjaldþol skv. 32.34. gr. að viðbættri hlutdeild í lágmarksgjaldþoli
        allra hlutdeildar- og dótturfélaga sem eru vátryggingafélög skal
 vátryggingafélagið þegar í stað gera áætlun um hvenær og hvernig markinu verði
 náð og skal áætlunin lögð fyrir Fjármálaeftirlitið sem ákveður hvort hún telst
    fullnægjandi. Lágmarksgjaldþol hlutdeildar- og dótturfélaga skal reiknað
samkvæmt tilvísuðum greinum, jafnvel þótt aðrar reglur gildi í heimaríki þeirra.
   Telji Fjármálaeftirlitið fjárhag vátryggingafélags vera með þeim hætti að
 réttindum vátryggingartaka, vátryggðra eða annarra sem hafa sérstakra hagsmuna
   að gæta sé stefnt í hættu getur það krafist áætlunar eins og gjaldþol væri
                          ófullnægjandi, sbr. 1. mgr.
 Fjármálaeftirlitið getur takmarkað eða bannað ráðstöfun vátryggingafélags, sem
fengið hefur starfsleyfi hér á landi, á fjármunum sínum og eignum sé það liður í
aðgerðum til að koma fjárhag þess á réttan kjöl, sbr. 1.5. mgr. Jafnframt getur
   Fjármálaeftirlitið takmarkað eða bannað útgáfu nýrra vátryggingaskírteina.
Ákvörðun þessa efnis skal tilkynna eftirlitsstjórnvöldum aðildarríkja eftir því
                                   sem við á.
 Starfi félagið eftir áætlun skv. 25. gr. eða skv. 1. mgr. þessarar greinar og
hafi fjárhagsstaða félagsins versnað miðað við þá áætlun skal Fjármálaeftirlitið
taka ákvörðun um nauðsynlegar ráðstafanir og gera kröfu um að ný rekstraráætlun
                 til þriggja ára verði lögð fram ef þörf er á.
                      87. gr. Endurskipulagning fjárhags.
Með endurskipulagningu fjárhags vátryggingafélags er átt við ráðstöfun sem felur
í sér íhlutun dómstóls og er ætlað að tryggja eða endurreisa fjárhagslega stöðu
vátryggingafélags og hafa áhrif á réttindi aðila annarra en vátryggingafélagsins
    sjálfs. Til slíkra ráðstafana teljast greiðslustöðvun og nauðasamningar.
        Lög um gjaldþrotaskipti o.[6]fl., nr. 21/1991, gilda um heimild
 vátryggingafélags til greiðslustöðvunar og til að leita nauðasamnings enda sé
                     ekki á annan veg mælt í lögum þessum.
Dómstóll skal sjá til þess að Fjármálaeftirlitinu verði tilkynnt þegar í stað um
 framkomna beiðni vátryggingafélags um heimild til greiðslustöðvunar eða til að
          leita nauðasamnings. Fjármálaeftirlitið skal tilkynna öðrum
  eftirlitsstjórnvöldum aðildarríkja ef vátryggingafélagi er veitt heimild til
               greiðslustöðvunar eða til að leita nauðasamnings.
      Úrskurður dómstóls í öðru aðildarríki um endurskipulagningu fjárhags
      vátryggingafélags með aðalstöðvar í því aðildarríki tekur til útibúa
                       vátryggingafélagsins hér á landi.
      Tilkynna skal lánardrottnum úrskurð um heimild vátryggingafélags til
greiðslustöðvunar eða til að leita nauðasamnings í samræmi við ákvæði 13. og 44.
                       gr. laga um gjaldþrotaskipti o.fl.
Í tilkynningu skv. 5. mgr. til vátryggingartaka, vátryggðra og annarra sem eiga
  kröfu á vátryggingafélag vegna vátryggingarsamninga og eiga lögheimili, hafa
fasta búsetu eða aðalstöðvar í öðru aðildarríki skal sérstaklega tekið fram hver
áhrif úrskurður um heimild til greiðslustöðvunar eða til að leita nauðasamnings
 hafi á vátryggingarsamning og upplýsingar um réttindi og skyldur þeirra. Skal
tilkynningin vera á tungumáli þess ríkis þar sem viðkomandi á lögheimili, hefur
                         fasta búsetu eða aðalstöðvar.
    Lánardrottni sem á lögheimili, hefur fasta búsetu eða aðalstöðvar í öðru
aðildarríki er heimilt að lýsa kröfu skv. 45. gr. laga um gjaldþrotaskipti o.fl.
    á tungumáli þess ríkis. Fyrirsögn kröfulýsingar skal þó vera á íslensku.
   Um heimild útibús vátryggingafélags með aðalstöðvar utan aðildarríkja til
greiðslustöðvunar eða til að leita nauðasamnings fer eftir íslenskum lögum. Hafi
    félagið útibú í fleiri en einu aðildarríki skal litið á hvert útibú sem
sjálfstæðan lögaðila. Eftirlitsstjórnvöld skulu þó samræma aðgerðir og það sama
     á við um aðstoðarmenn skuldara við greiðslustöðvun og umsjónarmenn með
                                nauðasamningum.
88. gr. Íslensk lög skulu gilda um endurskipulagningu fjárhags vátryggingafélags
                nema á annan veg sé fyrir mælt í þessari grein.
   Vinnusamningur skal fara eftir lögum þess ríkis sem um vinnusamninginn og
                             vinnusambandið gilda.
Samningur um notkun eða kaup fasteignar skal fara eftir lögum þess ríkis þar sem
                            fasteignin er staðsett.
 Réttur vátryggingafélags vegna fasteignar, skips eða flugvélar skal fara eftir
          lögum þess ríkis þar sem opinber skráning hefur farið fram.
 Heimild vátryggingafélags til greiðslustöðvunar eða til að leita nauðasamnings
    skal ekki hafa áhrif á rétt veðhafa vegna eignarréttinda sem eru í öðru
   aðildarríki þegar heimildin er veitt. Íslensk lög gilda þó um réttindi og
              skyldur aðila sem lúta opinberu eftirliti hérlendis.
    Hafi vátryggingafélag keypt eign með eignarréttarfyrirvara hefur heimild
 vátryggingafélagsins til greiðslustöðvunar eða til að leita nauðasamnings ekki
    áhrif á réttindi seljanda sem byggjast á fyrirvaranum ef eign er í öðru
aðildarríki. Heimild vátryggingafélagsins til greiðslustöðvunar eða til að leita
 nauðasamnings hefur ekki áhrif á sölu vátryggingafélags á eign hafi afhending
 þegar farið fram og eignin verið í öðru aðildarríki þegar heimildin var veitt.
Þrátt fyrir ákvæði 5. og 6. mgr. er heimilt að beita ákvæðum III. kafla laga um
 samningsgerð, umboð og ógilda löggerninga, nr. 7/1936, um ógilda löggerninga,
                    nema lög gistiríkis heimili ekki slíkt.
   Hafi vátryggingafélag selt fasteign, skip eða flugvél sem háð er opinberri
      skráningu eða framseljanleg verðbréf eða önnur verðbréf á skipulegum
 verðbréfamarkaði eftir að heimild hefur verið fengin til greiðslustöðvunar eða
til að leita nauðasamnings skulu lög þess ríkis þar sem eign er eða þar sem hin
      opinbera skráning hefur farið fram gilda um lögmæti löggerningsins.
  Um áhrif heimildar vátryggingafélags til greiðslustöðvunar eða til að leita
        nauðasamnings á málshöfðun vegna eignar eða annarra réttinda sem
vátryggingafélag hefur látið af hendi fer eftir lögum þess aðildarríkis þar sem
                               málið var höfðað.
 Úrræði þau sem aðstoðarmaður skuldara við greiðslustöðvun og umsjónarmaður með
 nauðasamningi geta beitt samkvæmt íslenskum lögum hafa þeir jafnframt í öðrum
aðildarríkjum. Við beitingu slíkra úrræða í öðru aðildarríki skal þó fara eftir
                  lögum þess aðildarríkis eftir því sem við á.
                       89. gr. Afturköllun starfsleyfis.
     Sinni vátryggingafélag ekki ítrekuðum tilmælum Fjármálaeftirlitsins um
 ráðstafanir til að meta á fullnægjandi hátt vátryggingaskuld sína eða tryggja
  örugga ávöxtun fjármuna sem ætlað er að mæta henni, eða ef það brýtur lög og
reglugerðir um starfsemi vátryggingafélaga eða samþykktir sem það starfar eftir
 skal Fjármálaeftirlitið setja félaginu ákveðinn frest til að gera nauðsynlegar
                                    úrbætur.
  Hafi fullnægjandi ráðstafanir ekki verið gerðar innan settra tímamarka getur
 Fjármálaeftirlitið afturkallað starfsleyfi félagsins. Fjármálaeftirlitið getur
þó veitt frekari frest telji það líkur benda til að þær ráðstafanir sem félagið
 hefur þegar gert muni innan skamms tíma hafa í för með sér tilskildar úrbætur.
 Einnig má afturkalla starfsleyfi nýti félag leyfið ekki innan tólf mánaða frá
      útgáfu þess eða hafi starfsemin legið niðri í sex mánuði eða meira.
 90. gr. Fjármálaeftirlitið skal afturkalla starfsleyfi vátryggingafélags hafi
   félagið ekki gert nauðsynlegar ráðstafanir til að rétta við fjárhag sinn,
uppfylli félagið ekki lengur skilyrði starfsleyfis eða vanræki gróflega skyldur
  sínar samkvæmt lögum og reglugerðum um starfsemi vátryggingafélaga þannig að
          hagsmunum vátryggingartaka og vátryggðra sé stefnt í hættu.
     Afturköllun starfsleyfis skal ávallt studd ítarlegum rökum og tilkynnt
                        hlutaðeigandi félagi skriflega.
        Afturkalli Fjármálaeftirlitið starfsleyfi skal það tilkynna það
 eftirlitsstjórnvöldum aðildarríkja er gera skulu allar viðeigandi ráðstafanir
  til að koma í veg fyrir að félagið stofni til nýrra vátryggingaskuldbindinga
       innan lögsögu þeirra, í útibúi eða með því að veita þar þjónustu.
 Með hagsmuni vátryggingartaka og vátryggðra fyrir augum og í samráði við önnur
 hlutaðeigandi eftirlitsstjórnvöld skal Fjármálaeftirlitið takmarka, eftir því
 sem nauðsyn krefur, frjálsa ráðstöfun eigna félagsins þegar vátryggingaskuldin
  er vanmetin, skilyrðum um gjaldþol er ekki fullnægt og hætta er á versnandi
             fjárhagsstöðu félagsins sé ekki gripið til ráðstafana.
                              91. gr. Félagsslit.
 Verði starfsleyfi vátryggingafélags afturkallað skal Fjármálaeftirlitið skipa
   þriggja manna skilastjórn í félagið. Skilastjórn tekur við öllum heimildum
stjórnar og jafnframt falla niður heimildir hennar. Skilastjórn skal þegar kalla
            saman hluthafafund og kynna hluthöfum hvernig komið er.
  Fjármálaeftirlitið skal, að höfðu samráði við skilastjórn, taka ákvörðun um
  hvort félagið skuli leitast við að flytja vátryggingastofn sinn til eins eða
fleiri vátryggingafélaga eða hvort félagið skuli freista þess að ljúka uppgjöri
vegna hans með öðrum hætti. Fjármálaeftirlitið getur, þegar um líftryggingafélag
er að ræða, ákveðið að líftryggingastofninn sæti sérstakri meðferð skv. 92. gr.
 Skilastjórn skal í samráði við Fjármálaeftirlitið taka ákvörðun um hvort óska
       skuli gjaldþrotaskipta á félaginu eða hvort það skuli rekið áfram.
 Fjármálaeftirlitið getur takmarkað eða bannað ráðstöfun félags yfir fjármunum
  sínum og gert kröfu um að félagið verði tekið til gjaldþrotaskipta telji það
 líkur á að hagsmunum vátryggingartaka og vátryggðra sé að öðrum kosti stefnt í
                                     hættu.
 Laun skilastjórnar og kostnaður hennar skulu greiðast af eignum hlutaðeigandi
   vátryggingafélags sem krafa utan skuldaraðar. Sama á við um kostnað vegna
meðferðar kröfu Fjármálaeftirlitsins um gjaldþrotaskipti. Fjármálaeftirlitið og
   skilastjórn eru undanþegin ákvæðum 2. mgr. [7]67. gr. laga nr. 21/1991, um
gjaldþrotaskipti o.fl., um að leggja fram tryggingu tiltekinnar fjárhæðar fyrir
                                   kostnaði.
 92. gr. Ef skipuð er skilastjórn í félagi sem stundar líftryggingastarfsemi og
     ákveðið er að líftryggingastofn þess skuli sæta sérstakri meðferð skal
 Fjármálaeftirlitið þegar í stað taka í sínar vörslur þær eignir sem mæta eiga
  líftryggingaskuldinni, láta endurreikna hana og leggja mat á verðmæti eigna.
 Ljúka skal greiðslu áfallinna og tilkynntra líftryggingakrafna samkvæmt reglum
   sem giltu áður en skilastjórn var skipuð. Líftryggingakröfur sem falla til
     útborgunar síðar má greiða út að því marki er Fjármálaeftirlitið telur
    forsvaranlegt með tilliti til eignastöðu. Endurkaup eru óheimil nema sem
            greiðsla á lánum gegn veði í líftryggingum hjá félaginu.
Þegar að loknu endurmati skv. 1. mgr. skal Fjármálaeftirlitið leita til annarra
   líftryggingafélaga um yfirtöku líftryggingastofns og líftryggingaskuldar.
    Fjármálaeftirlitið skal meta framkomin tilboð og velja það sem það telur
  hagkvæmast fyrir vátryggða. Fjármálaeftirlitið skal tilkynna opinberlega um
  helstu atriði tilboðsins sem það hefur valið og skal jafnframt auglýst eftir
  athugasemdum frá vátryggingartökum og vátryggðum sem berast skulu skriflega
innan eins mánaðar frá birtingu tilkynningarinnar. Að fengnum athugasemdum getur
  Fjármálaeftirlitið framselt stofninn félagi því er Fjármálaeftirlitið valdi
 ásamt eignum sem mæta eiga líftryggingaskuldinni, enda tekur viðtakandi þá við
                  öllum skuldbindingum vegna líftrygginganna.
Þeir vátryggingartakar eða vátryggðir, sem athugasemdir hafa gert og eigi vilja
  samþykkja yfirfærsluna, eiga rétt á að fá endurgreitt verðmæti líftrygginga
          sinna að svo miklu leyti sem hlutfallsleg eign hrekkur til.
    Berist ekki tilboð í líftryggingastofn eða komi ekki fram þau tilboð er
 Fjármálaeftirlitið vill mæla með skulu eignir hinna vátryggðu greiddar þeim í
               réttu hlutfalli við verðmæti líftrygginga þeirra.
93. gr. Verði ákveðið að beiðast gjaldþrotaskipta á líftryggingafélagi gilda lög
  um gjaldþrotaskipti o.[8]fl., nr. 21/1991, sé ekki á annan veg mælt í lögum
                                    þessum.
    Ákvæði 92. gr. um sérstaka meðferð líftryggingastofnsins gilda og getur
Fjármálaeftirlitið krafist allra gagna frá þrotabúinu sem nauðsynleg eru til að
unnt sé að ljúka uppgjöri hans og ráðstöfun. Auk opinberrar tilkynningar skv. 2.
 mgr. 92. gr. skal Fjármálaeftirlitið tilkynna vátryggingartökum, vátryggðum og
  öðrum, sem kröfu eiga á vátryggingafélag vegna vátryggingarsamninga og eiga
      lögheimili, hafa fasta búsetu eða aðalstöðvar í öðru aðildarríki, um
    fyrirhugaðan flutning vátryggingastofnsins. Slík tilkynning skal vera á
  tungumáli þess ríkis þar sem viðkomandi á lögheimili, hefur fasta búsetu eða
   aðalstöðvar. Hafi sérstök meðferð líftryggingastofns verið ákveðin áður en
  beiðst er gjaldþrotaskipta hefur það ekki áhrif á framkvæmd samkvæmt þessari
                                grein og 92. gr.
 Við gjaldþrotaskipti líftryggingafélags skal hvorki telja eignir sem mæta eiga
líftryggingaskuldinni með eignum þrotabúsins né líftryggingaskuldina með skuldum
 þess. Hafi ekki tekist að ljúka greiðslu líftryggingakröfu með eignum þeim sem
  mæta eiga líftryggingaskuldinni fer um líftryggingakröfuna á hendur þrotabúi
                        félagsins skv. 11. mgr. 94. gr.
Dómstóll skal sjá til þess að Fjármálaeftirlitinu verði tilkynnt þegar í stað um
framkomna kröfu um gjaldþrotaskipti líftryggingafélags. Fjármálaeftirlitið skal
tilkynna öðrum eftirlitsstjórnvöldum aðildarríkja ef bú slíks félags hefur verið
                          tekið til gjaldþrotaskipta.
     Úrskurður dómstóls í öðru aðildarríki um að bú líftryggingafélags með
aðalstöðvar í því ríki sé tekið til gjaldþrotaskipta tekur til útibúa félagsins
                                  hér á landi.
  Heimild líftryggingafélags til greiðslustöðvunar eða nauðasamningsumleitana
     kemur ekki í veg fyrir að unnt sé að óska gjaldþrotaskipta á félaginu.
    Þegar bú líftryggingafélags hefur verið tekið til gjaldþrotaskipta skal
Fjármálaeftirlitið, að fengnum upplýsingum skilastjórnar skv. 91. gr., tilkynna
         opinberlega ákvörðun um skipun skilastjórnar, innköllun vegna
   gjaldþrotaskiptanna og veita opinberlega upplýsingar um hvaða lög gildi um
      gjaldþrotaskiptin. Útdrátt tilkynningarinnar skal jafnframt birta í
                      Stjórnartíðindum Evrópusambandsins.
Skilastjórn skal tilkynna lánardrottni sem á lögheimili, hefur fasta búsetu eða
aðalstöðvar í öðru aðildarríki um gjaldþrotaskipti líftryggingafélags. Fyrirsögn
         tilkynningarinnar skal vera Innköllun vegna gjaldþrotaskipta,
             kröfulýsingarfrestur á öllum tungumálum aðildarríkja.
  Í tilkynningu skilastjórnar skv. 8. mgr. til vátryggingartaka, vátryggðra og
annarra sem kröfu eiga á félagið vegna líftryggingarsamninga og hafa lögheimili,
fasta búsetu eða aðalstöðvar í öðru aðildarríki skal sérstaklega tekið fram hver
 áhrif úrskurður um gjaldþrotaskipti hafi á líftryggingarsamning og upplýsingar
um réttindi og skyldur þeirra. Skal tilkynningin vera á tungumáli þess ríkis þar
        sem viðkomandi á lögheimili, hefur fasta búsetu eða aðalstöðvar.
    Lánardrottni sem á lögheimili, hefur fasta búsetu eða aðalstöðvar í öðru
aðildarríki en félagið skal heimilt að leggja fram kröfulýsingu á tungumáli þess
            ríkis. Fyrirsögn kröfulýsingar skal þó vera á íslensku.
  Eftirlitsstjórnvöldum aðildarríkja er heimilt að óska upplýsinga um meðferð
              þrotabús líftryggingafélags hjá Fjármálaeftirlitinu.
Um gjaldþrotaskipti útibús líftryggingafélags með aðalstöðvar utan aðildarríkja
fer eftir íslenskum lögum. Hafi félagið útibú í fleiri en einu aðildarríki skal
   litið á hvert útibú sem sjálfstæðan lögaðila. Eftirlitsstjórnvöld skulu þó
               samræma aðgerðir og það sama á við um skilastjórn.
94. gr. Verði ákveðið að beiðast gjaldþrotaskipta á vátryggingafélagi sem rekur
 aðra starfsemi en líftryggingastarfsemi gilda lög um gjaldþrotaskipti o.fl. sé
                     ekki á annan veg mælt í lögum þessum.
Dómstóll skal sjá til þess að Fjármálaeftirlitinu verði tilkynnt þegar í stað um
 framkomna kröfu um gjaldþrotaskipti vátryggingafélags. Fjármálaeftirlitið skal
tilkynna öðrum eftirlitsstjórnvöldum aðildarríkja ef bú vátryggingafélags hefur
                       verið tekið til gjaldþrotaskipta.
Úrskurður dómstóls í öðru aðildarríki um að bú vátryggingafélags með aðalstöðvar
   í því ríki sem rekur aðra starfsemi en líftryggingastarfsemi sé tekið til
        gjaldþrotaskipta tekur einnig til útibúa félagsins hér á landi.
 Heimild vátryggingafélags til greiðslustöðvunar eða nauðasamnings kemur ekki í
           veg fyrir að unnt sé að óska gjaldþrotaskipta á félaginu.
        Fjármálaeftirlitið skal jafnskjótt og búið hefur verið tekið til
 gjaldþrotaskipta meta hvort hagsmuna vátryggingartaka og vátryggðra verði best
gætt með því að yfirfæra vátryggingastofna að öllu leyti eða að hluta til annars
                         eða annarra vátryggingafélaga.
  Berist tilboð er Fjármálaeftirlitið metur hagkvæmt fyrir vátryggingartaka og
     vátryggða skal það leggja fram tillögu um flutning stofnsins og birta
  opinberlega helstu efnisatriði slíks samkomulags. Einnig skal auglýsa eftir
athugasemdum vátryggingartaka og vátryggðra er berast skulu skriflega innan eins
   mánaðar frá birtingu tilkynningarinnar. Fjármálaeftirlitið skal jafnframt
       tilkynna vátryggingartökum, vátryggðum og öðrum, sem kröfu eiga á
   vátryggingafélag vegna vátryggingarsamninga og eiga lögheimili, hafa fasta
      búsetu eða aðalstöðvar í öðru aðildarríki, um fyrirhugaðan flutning
  vátryggingastofnsins. Sú tilkynning skal vera á tungumáli þess ríkis þar sem
 viðkomandi á lögheimili, hefur fasta búsetu eða aðalstöðvar. Að teknu tilliti
  til athugasemda skal Fjármálaeftirlitið að frestinum loknum taka ákvörðun um
    hvort unnt sé að yfirfæra vátryggingastofna á þann hátt sem lagt er til.
     Þegar bú vátryggingafélags hefur verið tekið til gjaldþrotaskipta skal
Fjármálaeftirlitið, að fengnum upplýsingum skilastjórnar skv. 91. gr., tilkynna
         opinberlega ákvörðun um skipun skilastjórnar, innköllun vegna
  gjaldþrotaskiptanna og upplýsingar um hvaða lög gildi um gjaldþrotaskiptin.
       Útdrátt tilkynningarinnar skal jafnframt birta í Stjórnartíðindum
                               Evrópusambandsins.
Skilastjórn skal tilkynna lánardrottni sem á lögheimili, hefur fasta búsetu eða
aðalstöðvar í öðru aðildarríki um gjaldþrotaskipti vátryggingafélags. Fyrirsögn
         tilkynningarinnar skal vera Innköllun vegna gjaldþrotaskipta,
             kröfulýsingarfrestur á öllum tungumálum aðildarríkja.
  Í tilkynningu skilastjórnar skv. 8. mgr. til vátryggingartaka, vátryggðra og
  annarra sem kröfu eiga á vátryggingafélag vegna vátryggingarsamninga og hafa
     lögheimili, eiga fasta búsetu eða aðalstöðvar í öðru aðildarríki skal
     sérstaklega tekið fram hver áhrif úrskurður um gjaldþrotaskipti hafi á
     vátryggingarsamning og upplýsingar um réttindi og skyldur þeirra. Skal
tilkynningin vera á tungumáli þess ríkis þar sem viðkomandi á lögheimili, hefur
                         fasta búsetu eða aðalstöðvar.
    Lánardrottni sem á lögheimili, hefur fasta búsetu eða aðalstöðvar í öðru
   aðildarríki en vátryggingafélag skal heimilt að leggja fram kröfulýsingu á
     tungumáli þess ríkis. Fyrirsögn kröfulýsingar skal þó vera á íslensku.
  Vátryggingakröfur á hendur þrotabúi vátryggingafélagsins skulu ganga næst á
           undan kröfum skv. 113. gr. laga um gjaldþrotaskipti o.fl.
  Eftirlitsstjórnvöldum aðildarríkja er heimilt að óska upplýsinga um meðferð
              þrotabús vátryggingafélags hjá Fjármálaeftirlitinu.
 Um gjaldþrotaskipti útibús vátryggingafélags með aðalstöðvar utan aðildarríkja
fer eftir íslenskum lögum. Hafi félagið útibú í fleiri en einu aðildarríki skal
   litið á hvert útibú sem sjálfstæðan lögaðila. Eftirlitsstjórnvöld skulu þó
               samræma aðgerðir og það sama á við um skilastjórn.
  95. gr. Íslensk lög skulu gilda um gjaldþrotaskipti vátryggingafélags nema á
                    annan veg sé fyrir mælt í þessari grein.
   Vinnusamningur skal fara eftir lögum þess ríkis sem um vinnusamninginn og
                             vinnusambandið gilda.
Samningur um notkun eða kaup fasteignar skal fara eftir lögum þess ríkis þar sem
                            fasteignin er staðsett.
 Réttur vátryggingafélags vegna fasteignar, skips eða flugvélar skal fara eftir
          lögum þess ríkis þar sem opinber skráning hefur farið fram.
  Úrskurður um að bú vátryggingafélags sé tekið til gjaldþrotaskipta skal ekki
hafa áhrif á rétt veðhafa vegna eignarréttinda sem voru í öðru aðildarríki þegar
úrskurðurinn var kveðinn upp. Íslensk lög gilda þó um réttindi og skyldur aðila
                     sem lúta opinberu eftirliti hérlendis.
Hafi vátryggingafélag keypt eign með eignarréttarfyrirvara hefur úrskurður um að
    bú vátryggingafélags sé tekið til gjaldþrotaskipta ekki áhrif á réttindi
 seljanda sem byggjast á fyrirvaranum ef eign er í öðru aðildarríki. Gjaldþrot
    vátryggingafélags hefur ekki áhrif á sölu vátryggingafélags á eign hafi
afhending þegar farið fram og eignin verið í öðru aðildarríki þegar úrskurður um
                       gjaldþrotaskipti var kveðinn upp.
Þrátt fyrir ákvæði 5. og 6. mgr. er heimilt að beita ákvæðum III. kafla laga um
  samningsgerð, umboð og ógilda löggerninga, nr. 7/1936, eða ákvæðum XX. kafla
laga um gjaldþrotaskipti o.[9]fl., nr. 21/1991, nema lög gistiríkis heimili ekki
                                     slíkt.
   Hafi vátryggingafélag selt fasteign, skip eða flugvél sem háð er opinberri
   skráningu eða framseljanleg verðbréf eða önnur verðbréf skráð á skipulegum
   verðbréfamarkaði eftir úrskurð um að bú vátryggingafélags skuli tekið til
 gjaldþrotaskipta skulu lög þess ríkis þar sem eign er eða þar sem hin opinbera
           skráning hefur farið fram gilda um lögmæti löggerningsins.
Um áhrif úrskurðar um að bú vátryggingafélags skuli tekið til gjaldþrotaskipta á
málshöfðun vegna eignar eða annarra réttinda sem vátryggingafélag hefur látið af
       hendi fer eftir lögum þess aðildarríkis þar sem málið var höfðað.
Úrræði sem skilastjórn getur beitt samkvæmt íslenskum lögum hefur hún jafnframt
   í öðrum aðildarríkjum. Við beitingu slíkra úrræða í öðru aðildarríki skal
     skilastjórn þó fara eftir lögum þess aðildarríkis eftir því sem við á.
       96. gr. Þegar tekin er ákvörðun um frjáls slit samkvæmt samþykktum
  vátryggingafélags sem hér hefur fengið starfsleyfi skal félagið leggja fyrir
Fjármálaeftirlitið greinargerð um óuppgerðar vátryggingaskuldbindingar félagsins
                   og á hvern hátt ætlunin sé að ljúka þeim.
        Fjármálaeftirlitið skal meta og taka ákvörðun um hvort hagsmunum
        vátryggingartaka og vátryggðra teljist best borgið með flutningi
        vátryggingastofns til annars eða annarra félaga, svo og þegar um
 líftryggingastofn er að ræða hvort stofninn skuli sæta sérstakri meðferð, sbr.
                                    92. gr.
 Um frjáls slit vátryggingafélags gilda ákvæði 93.95. gr. eftir því sem við á.

                             XIII. kafli. Viðurlög.
                           97. gr. Stjórnvaldssektir.
 Fjármálaeftirlitið getur lagt stjórnvaldssektir á hvern þann sem brýtur gegn:
            1. 2. málsl. 2. mgr.1. gr. varðandi leyfisskylda starfsemi,
   2. 5. gr. um hvar megi frumtryggja og endurtryggja vátryggingaráhættu sem hér
                                      er,
    3. 1. mgr. 6. gr. um góða viðskiptahætti og venjur í vátryggingaviðskiptum,
    4. 2. mgr. 6. gr. um fyrirmæli Fjármálaeftirlitsins um að ráðin verði bót á
                         því sem úrskeiðis hefur farið,
     5. 7. gr. um heimild til að bera heiti sem gefur vátryggingastarfsemi til
                                     kynna,
                        6. 11.13. gr. um starfsheimildir,
          7. 1. mgr. 28. gr. um leyfisumsókn til Fjármálaeftirlitsins ef
 vátryggingafélag með starfsleyfi hér á landi hyggst taka upp nýjan greinaflokk
vátrygginga eða vátryggingagrein eða breyta starfsemi sinni í verulegum atriðum,
           8. 3. mgr. 28. gr. um að senda skuli breytingar á samþykktum
   vátryggingafélags til Fjármálaeftirlitsins innan viku frá samþykkt þeirra,
     9. 4. mgr. 30. gr. um að allar breytingar á atriðum sem tilkynna skal til
vátryggingafélagaskrár skuli tilkynna eins fljótt og auðið er til skrárinnar og
                       eigi síðar en innan eins mánaðar,
        10. 2. mgr. 36. gr. um eignir til jöfnunar á móti vátryggingaskuld,
       11. 38. gr. um skyldu stjórnar til þess að tryggja að fyrir hendi sé
              sérþekking á mati og útreikningi vátryggingaskuldar,
    12. 1. málsl. 4. mgr. 39. gr. um tilkynningarskyldu tryggingastærðfræðings
                           til Fjármálaeftirlitsins,
                 13. 41. gr. um að tilkynna um virkan eignarhlut,
             14. 46. gr. um að óhæfur aðili eignist virkan eignarhlut,
                      15. 47. gr. um hömlur á meðferð hlutar,
                        16. 48. gr. um tilkynningu eiganda,
                   17. 49. gr. um tilkynningu vátryggingafélags,
                       18. 50. gr. um að veita upplýsingar,
                    19. 1. mgr. 53. gr. um hámark eigin hluta,
         20. 2. mgr. 53. gr. um lánveitingu með veði í eigin hlutabréfum,
   21. 3.5. mgr. 54. gr. um að stjórnarmaður upplýsi ekki Fjármálaeftirlitið um
                          hæfi sitt til stjórnarsetu,
            22. 6. mgr. 54. gr. um að stjórnarmaður afli ekki heimildar
                     Fjármálaeftirlitsins til stjórnarsetu,
        23. 7. mgr. 54. gr. um bann við að hafa starfandi stjórnarformann,
       24. 9. mgr. 54. gr. um tilkynningarskyldu um þóknun stjórnarmanna eða
                               framkvæmdastjóra,
      25. 10. mgr. 54. gr. um tilkynningarskyldu um myndun félagasamstæðu eða
   yfirráð yfir öðru félagi og um verulegar breytingar á skipulagi samstæðu,
                 26. 11. mgr. 54. gr. um setningu verklagsreglna,
   27. 12. mgr. 54. gr. um skyldu stjórnar og framkvæmdastjóra vátryggingafélags
til að gera Fjármálaeftirlitinu viðvart um málefni sem hafa úrslitaþýðingu fyrir
                       áframhaldandi starfsemi félagsins,
     28. 58. gr. um tilkynningarskyldu endurskoðanda til Fjármálaeftirlitsins,
     29. 59. gr. um að senda skuli Fjármálaeftirliti ársreikning og fylgigögn,
         30. 1. mgr. 60. gr. um upplýsingaskyldu vegna starfsemi erlendis,
                           31. 61. gr. um úthlutun arðs,
          32. 4. mgr. 63. gr. um skýrslur um viðskipti við tengda aðila,
     33. 1.3. mgr. 65. gr. um skil á vátryggingaskilmálum og reiknigrundvelli
                        líftrygginga og heilsutrygginga,
      34. 1. mgr. 70. gr. um skyldu til samþykkis Fjármálaeftirlitsins vegna
                              flutnings á stofni,
    35. 4. mgr. 74. gr. um ávöxtun fjármuna vátryggingafélags með aðalstöðvar í
                     ríki utan Evrópska efnahagssvæðisins,
   36. 75. gr. um skil á ársreikningi og upplýsingaskyldu vátryggingafélags með
              aðalstöðvar í ríki utan Evrópska efnahagssvæðisins,
   37. 2. mgr. 78. gr. um lok starfsemi vátryggingafélags með aðalstöðvar í ríki
                        utan Evrópska efnahagssvæðisins,
   38. 3. mgr. 78. gr. um lausn geymslufjár vátryggingafélags með aðalstöðvar í
                     ríki utan Evrópska efnahagssvæðisins,
   39. 1. og 5. mgr. 79. gr. um heimild vátryggingafélaga með starfsleyfi hér á
     landi til að opna útibú í öðru aðildarríki Evrópska efnahagssvæðisins,
   40. 1. og 4. mgr. 80. gr. um heimild vátryggingafélaga með starfsleyfi hér á
   landi til að veita þjónustu í öðru aðildarríki Evrópska efnahagssvæðisins,
    41. 81. gr. um heimild vátryggingafélaga með starfsleyfi hér á landi til að
            hefja starfsemi í ríki utan Evrópska efnahagssvæðisins,
   42. 1. málsl. 1. mgr. 82. gr. um umsókn vegna flutnings á vátryggingastofni,
                            43. 84.85. gr. um samruna,
     44. 1. mgr. 96. gr. um skil greinargerðar til Fjármálaeftirlitsins vegna
                           ákvörðunar um frjáls slit,
            45. sátt milli Fjármálaeftirlitsins og aðila, sbr. 98. gr.
   Þá getur Fjármálaeftirlitið lagt stjórnvaldssektir á hvern þann sem brýtur
   gróflega eða ítrekað gegn ákvæðum 1. mgr. 6. gr. um góða viðskiptahætti og
                        venjur í vátryggingaviðskiptum.
 Sektir sem lagðar eru á einstaklinga geta numið frá 10 þús. kr. til 20 millj.
 kr. Sektir sem lagðar eru á lögaðila geta numið frá 100 þús. kr. til 50 millj.
  kr. Við ákvörðun sekta skal m.a. tekið tillit til alvarleika brots, hvað það
hefur staðið lengi, samstarfsvilja hins brotlega aðila og hvort um ítrekað brot
       er að ræða. Ákvarðanir um stjórnvaldssektir skulu teknar af stjórn
   Fjármálaeftirlitsins og eru þær aðfararhæfar. Sektir renna í ríkissjóð að
 frádregnum kostnaði við innheimtuna. Séu stjórnvaldssektir ekki greiddar innan
 mánaðar frá ákvörðun Fjármálaeftirlitsins skal greiða dráttarvexti af fjárhæð
sektarinnar. Um ákvörðun og útreikning dráttarvaxta fer eftir lögum um vexti og
                                 verðtryggingu.
 Stjórnvaldssektum verður beitt óháð því hvort lögbrot eru framin af ásetningi
                                  eða gáleysi.
                                 98. gr. Sátt.
       Hafi aðili gerst brotlegur við ákvæði laga þessara eða ákvarðanir
Fjármálaeftirlitsins á grundvelli þeirra er Fjármálaeftirlitinu heimilt að ljúka
  málinu með sátt með samþykki málsaðila, enda sé ekki um að ræða meiri háttar
 brot sem refsiviðurlög liggja við. Sátt er bindandi fyrir málsaðila þegar hann
hefur samþykkt og staðfest efni hennar með undirskrift sinni. Fjármálaeftirlitið
                  setur nánari reglur um framkvæmd ákvæðisins.
    99. gr. Í máli sem beinist að einstaklingi og lokið getur með álagningu
stjórnvaldssekta eða kæru til lögreglu hefur maður, sem rökstuddur grunur leikur
  á að hafi gerst sekur um lögbrot, rétt til að neita að svara spurningum eða
  afhenda gögn eða muni nema hægt sé að útiloka að það geti haft þýðingu fyrir
ákvörðun um brot hans. Fjármálaeftirlitið skal leiðbeina hinum grunaða um þennan
                                     rétt.
100. gr. Heimild Fjármálaeftirlitsins til að leggja á stjórnvaldssektir samkvæmt
  lögum þessum fellur niður þegar fimm ár eru liðin frá því að háttsemi lauk.
 Frestur skv. 1. mgr. rofnar þegar Fjármálaeftirlitið tilkynnir aðila um upphaf
   rannsóknar á meintu broti. Rof frests hefur réttaráhrif gagnvart öllum sem
                             staðið hafa að broti.
                         101. gr. Sektir eða fangelsi.
 Það varðar sektum eða fangelsi allt að tveimur árum, liggi þyngri refsing ekki
            við broti samkvæmt öðrum lögum, að brjóta gegn ákvæðum:
           1. 2. málsl. 2. mgr. 1. gr. varðandi leyfisskylda starfsemi,
    2. 1. mgr. 6. gr. um góða viðskiptahætti og venjur í vátryggingaviðskiptum,
    3. 2. mgr. 6. gr. um að ekki sé farið að fyrirmælum Fjármálaeftirlitsins um
              að ráðin verði bót á því sem úrskeiðis hefur farið,
     4. 4. mgr. 30. gr. um að allar breytingar á atriðum sem tilkynna skal til
vátryggingafélagaskrár skuli tilkynna eins fljótt og auðið er til skrárinnar og
                       eigi síðar en innan eins mánaðar,
        5. 2. mgr. 36. gr. um eignir til jöfnunar á móti vátryggingaskuld,
   6. 1. málsl. 4. mgr. 39. gr. um tilkynningarskyldu tryggingastærðfræðings til
                             Fjármálaeftirlitsins,
             7. 41. gr. um að tilkynna ekki til Fjármálaeftirlitsins,
             8. 46. gr. um að óhæfur aðili eignist virkan eignarhlut,
                      9. 47. gr. um hömlur á meðferð hlutar,
                  10. 50. gr. um skyldu til að veita upplýsingar,
                    11. 1. mgr. 53. gr. um hámark eigin hluta,
         12. 2. mgr. 53. gr. um lánveitingu gegn veði í eigin hlutabréfum,
                      13. 1.3. mgr. 56. gr. um ársreikninga,
                    14. 2. mgr. 57. gr. um hæfi endurskoðanda,
     15. 58. gr. um tilkynningarskyldu endurskoðenda til Fjármálaeftirlitsins,
                           16. 61. gr. um úthlutun arðs,
   17. 2. mgr. 78. gr. um lok starfsemi vátryggingafélags með aðalstöðvar í ríki
                        utan Evrópska efnahagssvæðisins,
   18. 3. mgr. 78. gr. um lausn geymslufjár vátryggingafélags með aðalstöðvar í
                     ríki utan Evrópska efnahagssvæðisins,
           19. 1. og 6. mgr. 86. gr. um aðgerðir vegna ónógs gjaldþols.
 Þá varðar það sömu refsingu að gefa vísvitandi rangar eða villandi upplýsingar
     um hagi vátryggingafélags eða annað er það varðar, opinberlega eða til
       Fjármálaeftirlitsins, annarra opinberra aðila eða viðskiptamanna.
  102. gr. Brot gegn lögum þessum er varða sektum eða fangelsi varða refsingu
               hvort sem þau eru framin af ásetningi eða gáleysi.
Heimilt er að gera upptækan með dómi beinan eða óbeinan hagnað sem hlotist hefur
        af broti gegn ákvæðum laga þessara er varða sektum eða fangelsi.
  Tilraun til brots eða hlutdeild í brotum samkvæmt lögum þessum er refsiverð
                 eftir því sem segir í almennum hegningarlögum.
 103. gr. Brot gegn lögum þessum sæta aðeins rannsókn sakamáls að undangenginni
                    kæru Fjármálaeftirlitsins til lögreglu.
    Varði meint brot á lögum þessum bæði stjórnvaldssektum og refsingu metur
     Fjármálaeftirlitið hvort mál skuli kært til lögreglu eða því lokið með
       stjórnvaldsákvörðun hjá stofnuninni. Ef brot eru meiri háttar ber
 Fjármálaeftirlitinu að vísa þeim til lögreglu. Brot telst meiri háttar ef það
    lýtur að verulegum fjárhæðum eða ef verknaður er framinn með sérstaklega
 vítaverðum hætti eða við aðstæður sem auka mjög á saknæmi brotsins. Jafnframt
getur Fjármálaeftirlitið á hvaða stigi rannsóknar sem er vísað máli vegna brota
    á lögum þessum til opinberrar rannsóknar. Gæta skal samræmis við úrlausn
                               sambærilegra mála.
Með kæru Fjármálaeftirlitsins skulu fylgja afrit þeirra gagna sem grunur um brot
  er studdur við. Ákvæði IV.VII. kafla stjórnsýslulaga gilda ekki um ákvörðun
               Fjármálaeftirlitsins um að kæra mál til lögreglu.
 Fjármálaeftirlitinu er heimilt að láta lögreglu og ákæruvaldi í té upplýsingar
og gögn sem stofnunin hefur aflað og tengjast þeim brotum sem tilgreind eru í 2.
 mgr. Fjármálaeftirlitinu er heimilt að taka þátt í aðgerðum lögreglu sem varða
               rannsókn þeirra brota sem tilgreind eru í 2. mgr.
 Lögreglu og ákæruvaldi er heimilt að láta Fjármálaeftirlitinu í té upplýsingar
og gögn sem hún hefur aflað og tengjast þeim brotum sem tilgreind eru í 2. mgr.
   Lögreglu er heimilt að taka þátt í aðgerðum Fjármálaeftirlitsins sem varða
               rannsókn þeirra brota sem tilgreind eru í 2. mgr.
  Telji ákærandi að ekki séu efni til málshöfðunar vegna ætlaðrar refsiverðrar
    háttsemi sem jafnframt varðar stjórnsýsluviðurlögum getur hann sent eða
     endursent málið til Fjármálaeftirlitsins til meðferðar og ákvörðunar.

                      XIV. kafli. Ýmis ákvæði. Gildistaka.
104. gr. Ráðherra er heimilt að setja reglugerðir um þau efni sem í lögum þessum
                                    greinir.
                              105. gr. Innleiðing.
    Með lögum þessum eru eða hafa verið innleiddar eftirfarandi tilskipanir
 Evrópusambandsins: 64/225/EBE, 72/166/EBE, 73/239/EBE, 73/240/EBE, 74/165/EBE,
77/92/EBE, 78/473/EBE, 78/660/EBE, 79/267/EBE, 81/76/EBE, 83/349/EBE, 84/5/EBE,
     87/344/EBE, 88/357/EBE, 90/232/EBE, 90/619/EBE, 91/674/EBE, 92/48/EBE,
92/49/EBE, 92/96/EBE, 98/78/EB, 2000/12/EB, 2000/26/EB, 2001/17/EB, 2001/24/EB,
    2002/13/EB, 2002/87/EB, 2002/92/EB, 2005/14/EB, 2005/68/EB, 2007/44/EB.
                     106. gr. Lög þessi öðlast þegar gildi.

                            Ákvæði til bráðabirgða.
    I. Vátryggingafélög sem 10. desember 2007 höfðu hætt að taka að sér nýja
vátryggingaráhættu og unnu eingöngu að afgreiðslu eldri endurtryggingarsamninga
        eru undanskilin ákvæðum 34. gr. Þrátt fyrir ákvæði 40. gr. skulu
 vátryggingafélög sem falla undir 34. gr. að lágmarki senda Fjármálaeftirlitinu
  árlega yfirlit um eignir til jöfnunar vátryggingaskuldar. Fjármálaeftirlitið
   tilkynnir öðrum aðildarríkjum um hvaða vátryggingafélög er að ræða. Hefji
  vátryggingafélag aftur útgáfu nýrra vátryggingarsamninga fellur félagið ekki
                           lengur undir ákvæði þetta.
 Ákvæði 5. mgr. 54. gr. um að stjórnarmenn megi ekki eiga sæti í stjórn annars
      vátryggingafélags eða aðila tengdra því né vera starfsmenn, lögmenn,
endurskoðendur eða tryggingastærðfræðingar annars vátryggingafélags eða tengdra
félaga kemur til framkvæmda á fyrsta aðalfundi vátryggingafélags eftir samþykkt
                                 laga þessara.
  Þau vátryggingafélög sem við gildistöku laga þessara uppfylla ekki ákvæði 1.
 mgr. 34. gr. um lágmarksfjárhæð lágmarksgjaldþols hafa frest til 31. desember
 2010 til þess. Fram að þeim tíma skal lágmarksgjaldþol þó aldrei vera lægra en
                              255 milljónir króna.
 II. Þrátt fyrir 56. gr. laga þessara er endurskoðanda eða endurskoðunarfélagi
   sem veitt hefur vátryggingafélagi þjónustu sína í þrjú ár eða skemur fyrir
   gildistöku laga þessara heimilt að veita því félagi þjónustu í fimm ár frá
 gildistöku. Hafi þjónusta verið veitt lengur en þrjú ár fyrir gildistöku laga
       þessara er endurskoðanda eða endurskoðunarfélagi heimilt að veita
      vátryggingafélagi þjónustu í þrjú ár eftir gildistöku laga þessara.

References

   Visible links
   1. file://2004026.html
   2. file://1995002.html
   3. file://1995002.html
   4. file://2004030.html
   5. file://2004030.html
   6. file://1991021.html
   7. file://1991021.html#g67
   8. file://1991021.html
   9. file://1991021.html
