
   --------------------------------------------------------------------------

                      Lög um starfstengda eftirlaunasjóði

                              2007 nr. 78 30. mars

   --------------------------------------------------------------------------

                 Ferill málsins á Alþingi.   Frumvarp til laga.

  Tóku gildi 1. júlí 2007. EES-samningurinn: IX. viðauki tilskipun 2003/41/EB.
              Breytt með l. 126/2011 (tóku gildi 30. sept. 2011).

                           1. gr. Gildissvið laganna.
    Lög þessi gilda um starfstengda eftirlaunasjóði í skilningi tilskipunar
Evrópuþingsins og ráðsins 2003/41/EB, um starfsemi og eftirlit með lögaðilum sem
                         sjá um starfstengd eftirlaun.
                            Lög þessi taka ekki til:
     1. Lífeyrissjóða sem falla undir reglugerð (EBE) nr. 1408/71, um beitingu
almannatryggingareglna gagnvart launþegum, sjálfstætt starfandi einstaklingum og
 aðstandendum þeirra sem flytjast á milli aðildarríkja, og reglugerð (EBE) nr.
    574/72, um breytingu á málsmeðferð við innleiðingu reglugerðar (EBE) nr.
                                    1408/71.
      2. Sjóða sem falla undir tilskipun 73/239/EBE, um samræmingu á lögum og
   stjórnsýslufyrirmælum til að hefja og reka starfsemi á sviði frumtrygginga
    annarra en líftrygginga, tilskipun 85/611/EBE, um samræmingu á lögum og
       stjórnsýslufyrirmælum um fyrirtæki um sameiginlega fjárfestingu í
          framseljanlegum verðbréfum (UCITS), tilskipun 93/22/EBE, um
   fjárfestingarþjónustu á sviði verðbréfaviðskipta, tilskipun 2000/12/EB, um
  stofnun og rekstur lánastofnana, og tilskipun 2002/83/EB, um líftryggingar.
                 3. Sjóða sem reknir eru með gegnumstreymiskerfi.
       4. Sjóða þar sem sjóðfélagar hafa ekki lögvarinn rétt til lífeyris og
  iðgjaldagreiðendur geta krafist greiðslna sinna aftur án þess að skyldum til
                         greiðslu lífeyris sé fullnægt.
                             2. gr. Skilgreiningar.
                             Í lögum þessum merkir:
   Aðildarfyrirtæki: Fyrirtæki eða annar aðili sem starfar sem vinnuveitandi eða
  er sjálfstætt starfandi og greiðir framlög til starfstengds eftirlaunasjóðs.
   Eftirlaunaréttindi: Réttindi sem eru greidd þegar eftirlaunaaldri er náð eða
      þegar þess er vænst að honum verði náð eða þegar þau eru greidd sem
viðbótarframlag, í formi greiðslna við andlát, örorku eða starfslok, eða í formi
     stuðningsgreiðslna eða þjónustu vegna sjúkdóms, fátæktar eða andláts.
   Samningur um eftirlaunaréttindi: Samningur, samkomulag eða reglur sem fela í
  sér hvaða eftirlaunaréttindi eru tryggð og hvaða skilyrði þarf að uppfylla.
     Sjóðfélagi: Einstaklingur sem á rétt á eða mun eiga rétt á starfstengdum
eftirlaunagreiðslum á grundvelli iðgjaldagreiðslna í samræmi við ákvæði samnings
                             um eftirlaunaréttindi.
       Starfstengdur eftirlaunasjóður: Lögaðili sem starfar, á sjóðmynduðum
 grundvelli, aðskilinn frá þeim aðila sem greiðir iðgjöldin, í þeim tilgangi að
             tryggja eftirlaunarétt í samræmi við samninga þar um.
                3. gr. Aðild að starfstengdum eftirlaunasjóðum.
    Aðild að starfstengdum eftirlaunasjóðum skal byggjast á samningi á milli
 starfsmanna og vinnuveitanda þeirra. Þá er sjálfstætt starfandi aðilum heimilt
              að semja um aðild að starfstengdum eftirlaunasjóðum.
         4. gr. Skilyrði fyrir starfsemi starfstengds eftirlaunasjóðs.
 [Ráðuneytið]^1) veitir starfstengdum eftirlaunasjóði starfsleyfi að uppfylltum
sömu skilyrðum og koma fram í [1]V. kafla laga nr. 129/1997, um skyldutryggingu
                  lífeyrisréttinda og starfsemi lífeyrissjóða.
 Ákvæði 18. gr. og IV. og VI.[2]X. kafla laga nr. 129/1997 gilda um starfsemi
starfstengdra eftirlaunasjóða nema annað komi fram í lögum þessum. Ákvæði [3]36.
gr. laga nr. 129/1997 gildir þó ekki um starfsemi starfstengdra eftirlaunasjóða.
  Starfstengdur eftirlaunasjóður skal vera skráður hjá Fjármálaeftirlitinu og
  háður eftirliti þess. Starfstengdur eftirlaunasjóður skal takmarka starfsemi
   sína við rekstur sem varðar starfstengd eftirlaun. Starfsemi starfstengds
   eftirlaunasjóðs skal vera fjárhagslega og lagalega aðskilin frá starfsemi
                               aðildarfyrirtækis.
                             ^1)L. 126/2011, 464. gr.
           5. gr. Fjárfestingarreglur starfstengdra eftirlaunasjóða.
   Starfstengdur eftirlaunasjóður skal móta fjárfestingarstefnu og ávaxta fé
   sjóðsins með hliðsjón af þeim kjörum sem best eru boðin á hverjum tíma með
tilliti til ávöxtunar og áhættu. Í því skyni skulu fjárfestingar sjóðsins vera í
                        samræmi við eftirfarandi reglur:
   1. Við fjárfestingar í eignum skal hafa hagsmuni sjóðfélaga og eftirlaunaþega
að leiðarljósi. Ef um er að ræða hugsanlegan hagsmunaárekstur skal sjóðurinn eða
einingin sem stýrir safni hans sjá til þess að fjárfestingin sé eingöngu í þágu
                                  sjóðfélaga.
    2. Fjárfest skal í eignum með þeim hætti að öryggi, gæði, lausafjárstaða og
                      arðsemi safnsins í heild sé tryggt.
       3. Fyrst og fremst skal fjárfest með eignunum á skipulegum mörkuðum.
Fjárfesting í eignum, sem eru ekki skráðar á skipulegum fjármálamarkaði, verður
                      ávallt að vera innan varfærnismarka.
   4. Fjárfesting í afleiddum gerningum skal möguleg að því marki sem þeir geta
 dregið úr fjárfestingaáhættu eða stuðlað að skilvirkri stýringu eignasafnsins.
  Þá skal meta á varfærnisgrundvelli, með hliðsjón af eigninni sem liggur til
   grundvallar, og fella inn í matið á eignum sjóðsins. Sjóðurinn skal einnig
    forðast óþarfa áhættu gagnvart einum mótaðila og gagnvart annarri notkun
                                   afleiðna.
    5. Eignirnar skulu vera nægilega fjölbreytilegar þannig að komast megi hjá
        því að treyst sé óþarflega mikið á tiltekna eign, útgefanda eða
 fyrirtækjasamstæðu og uppsöfnun áhættu í eignasafninu í heild. Fjárfestingar í
eignum, sem eru gefnar út af sama útgefanda eða af útgefendum sem tilheyra sömu
       samstæðu, skulu ekki leiða til þess að sjóðurinn lendi í óhóflegri
                               áhættusamþjöppun.
   6. Fjárfesting í aðildarfyrirtæki skal ekki vera meiri en 5% eignasafnsins í
   heild og, þegar aðildarfyrirtæki er hluti af samstæðu, skal fjárfesting í
  fyrirtækjum í sömu samstæðu og aðildarfyrirtæki tilheyrir ekki vera yfir 10%
                                 eignasafnsins.
     Ákvæði 5. og 6. tölul. 1. mgr. eiga ekki við gagnvart fjárfestingum í
                               ríkisskuldabréfum.
                               6. gr. Varasjóður.
Starfstengdur eftirlaunasjóður skal mynda varasjóð umfram skuldbindingar til að
  standa undir sveiflum vegna lífeyriskerfa þar sem sjóðurinn sjálfur en ekki
aðildarfyrirtæki ber líffræðilega áhættu eða þar sem gefið er loforð um ákveðna
     ávöxtun eða ákveðin réttindi. Varasjóðurinn skal endurspegla eignir og
  áhættugerð allra lífeyriskerfa sem sjóðurinn starfrækir og vera varanlegur.
 Eignir í varasjóði skulu ekki vera háðar fyrirsjáanlegum skuldbindingum heldur
   vera varafjármagn vegna mismunar milli áætlaðra og raunverulegra gjalda og
                                   hagnaðar.
              7. gr. Upplýsingaskylda starfstengdra lífeyrissjóða.
      Starfstengdur lífeyrissjóður skal veita sjóðfélögum og lífeyrisþegum
                 eftirfarandi upplýsingar óski þeir eftir því:
      a. upplýsingar um meginefni fjárfestingarstefnu skv. [4]37. gr. laga um
 skyldutryggingu lífeyrisréttinda og starfsemi lífeyrissjóða, nr. 129/1997, þar
  sem fram koma a.m.k. upplýsingar um aðferðir sjóðsins við mælingar á áhættu,
aðferðir við áhættustjórnun og markmið um eignasamsetningu með tilliti til eðlis
                           og líftíma skuldbindinga,
     b. í þeim tilvikum þegar sjóðfélagi ber fjárfestingaáhættu, ítarlegar og
  greinargóðar upplýsingar um fjárfestingarvalkosti, ef við á, og raunverulega
eignasamsetningu auk upplýsinga um stig áhættu og kostnað tengdan fjárfestingum,
     c. ítarlegar og greinargóðar upplýsingar um ráðstafanir vegna flutnings á
      réttindum þeirra til annars starfstengds eftirlaunasjóðs vegna loka
                               ráðningarsamnings.
   Við starfslok eða þegar réttur til útgreiðslu réttinda skapast skal senda
   sjóðfélaga viðeigandi upplýsingar um réttindin og valkosti við útgreiðslu
                                    þeirra.
                   8. gr. Iðgjaldagreiðslur frá öðrum ríkjum.
 Starfstengdum eftirlaunasjóði sem hefur starfsleyfi hér á landi er heimilt að
       veita viðtöku iðgjaldi vegna starfsmanns sem starfar í öðru ríki.
Þegar um er að ræða iðgjaldagreiðslur frá aðildarríki Evrópska efnahagssvæðisins
    skal viðkomandi eftirlaunasjóður tilkynna Fjármálaeftirlitinu frá hvaða
 aðildarríki Evrópska efnahagssvæðisins iðgjaldagreiðslan kemur, nafn greiðanda
                    og helstu einkenni viðkomandi samnings.
    Fjármálaeftirlitið skal láta eftirlitsaðila í öðru aðildarríki Evrópska
     efnahagssvæðisins í té upplýsingar skv. 2. mgr. og tilkynna viðkomandi
   eftirlaunasjóði þar um. Að því loknu er eftirlaunasjóðnum heimilt að veita
   iðgjaldi viðtöku vegna starfsmanns sem starfar í öðru aðildarríki Evrópska
         efnahagssvæðisins í samræmi við lög og reglur aðildarríkisins.
                                9. gr. Eftirlit.
     Fjármálaeftirlitið getur krafist þess að tilteknir þættir í starfsemi
 starfstengds eftirlaunasjóðs verði takmarkaðir eða stöðvaðir tímabundið í því
skyni að koma í veg fyrir háttsemi sem er talin andstæð ákvæðum laga þessara en
                                   einkum ef:
      a. sjóðurinn verndar ekki með fullnægjandi hætti hagsmuni sjóðfélaga og
                                 lífeyrisþega,
          b. sjóðurinn uppfyllir ekki lengur skilyrði fyrir starfsleyfi,
    c. sjóðurinn vanrækir með alvarlegum hætti að rækja skyldur sínar samkvæmt
                    þeim reglum sem gilda um starfsemi hans,
      d. um starfsemi í öðru landi er að ræða og sjóðurinn virðir ekki kröfur
   vinnu- og félagsmálalöggjafar gistiríkis er snerta starfstengdan lífeyri.
   Ákvörðun um að takmarka eða stöðva tiltekna þætti í starfsemi starfstengds
          eftirlaunasjóðs skal ítarlega rökstudd og tilkynnt sjóðnum.
       Fjármálaeftirlitið getur krafist kyrrsetningar eigna starfstengds
 eftirlaunasjóðs reynist sjóðurinn ekki gjaldhæfur að mati Fjármálaeftirlitsins
          eða eigi stofnunin ekki skyldubundinn varasjóð, sbr. 6. gr.
                              10. gr. Refsiákvæði.
      Um brot gegn lögum þessum fer skv. [5]55. gr. laga nr. 129/1997, um
          skyldutryggingu lífeyrisréttinda og starfsemi lífeyrissjóða.
                          11. gr. Reglugerðarheimild.
 [Ráðherra]^1) er heimilt að kveða nánar á um framkvæmd laganna með reglugerð.
                             ^1)L. 126/2011, 464. gr.
                              12. gr. Innleiðing.
     Lög þessi fela í sér innleiðingu á tilskipun Evrópuþingsins og ráðsins
   2003/41/EB, um starfsemi og eftirlit með lögaðilum sem sjá um starfstengd
eftirlaun, eins og hún var tekin upp í samninginn um Evrópska efnahagssvæðið með
ákvörðun sameiginlegu EES-nefndarinnar nr. 88/2006 sem birt var 19. október 2006
          í EES-viðbæti við Stjórnartíðindi Evrópusambandsins nr. 52.
                              13. gr. Gildistaka.
                      Lög þessi öðlast gildi 1. júlí 2007.

                                  Fylgiskjal.
Tilskipun Evrópuþingsins og ráðsins 2003/41/EB frá 3. júní 2003 um starfsemi og
            eftirlit með stofnunum sem sjá um starfstengdan lífeyri
                  EVRÓPUÞINGIÐ OG RÁÐ EVRÓPUSAMBANDSINS HAFA,
með hliðsjón af stofnsáttmála Evrópubandalagsins, einkum 47. gr. (2. mgr.), 55.
                           gr. og 95. gr. (1. mgr.),
             með hliðsjón af tillögu framkvæmdastjórnarinnar (^1),
 með hliðsjón af áliti efnahags- og félagsmálanefndar Evrópubandalaganna (^2),
 í samræmi við málsmeðferðina sem mælt er fyrir um í 251. gr. sáttmálans (^3),
                     og að teknu tilliti til eftirfarandi:
   1) Einn heill og óskiptur markaður fyrir fjármálaþjónustu hefur mikla þýðingu
                 fyrir hagvöxt og atvinnusköpun í Bandalaginu.
     2) Gríðarlegur árangur hefur þegar náðst í að stofna innri markaðinn sem
   gerir fjármálastofnunum kleift að starfa í öðrum aðildarríkjum og tryggir
                víðtæka vernd fyrir neytendur fjármálaþjónustu.
       3) Í orðsendingu framkvæmdastjórnarinnar Að setja ramma um starfsemi
fjármálamarkaða: aðgerðaáætlun er gerð grein fyrir röð aðgerða sem nauðsynlegar
  eru til að gera innri markað fyrir fjármálaþjónustu að veruleika og á fundi
   leiðtogaráðsins í Lissabon 23. og 24. mars 2000 var kallað eftir framkvæmd
                  þeirrar aðgerðaáætlunar eigi síðar en 2005.
     4) Í aðgerðaáætluninni fyrir fjármálaþjónustu er lögð rík áhersla á brýna
 nauðsyn þess forgangsverkefnis að semja drög að tilskipun um varfærniseftirlit
  með stofnunum um starfstengdan lífeyri í ljósi þess að þessar stofnanir eru
     mikilvægar fjármálastofnanir og gegna lykilhlutverki í því að tryggja
 samþættingu, skilvirkni og lausafjárstöðu fjármálamarkaða, en falla ekki undir
samfelldan lagaramma Bandalagsins en það gerir þeim kleift að nýta sér til fulls
                       gagnlega kosti innri markaðarins.
    5) Almannatryggingakerfi verða fyrir sífellt meiri þrýstingi og þess vegna
  verður í framtíðinni enn frekar treyst á starfstengdar lífeyrisgreiðslur sem
viðbótartryggingavernd. Af þeim sökum skal þróa starfstengdar lífeyrisgreiðslur,
án þess þó að dregið sé í efa mikilvægi lífeyristryggingar almannatryggingakerfa
sem veita örugga, varanlega og árangursríka, félagslega vernd, sem skulu tryggja
  sanngjörn lífskjör á efri árum og skulu því vera kjarninn í því að stuðla að
                          styrkari félagsgerð Evrópu.
      6) Með þessari tilskipun er þannig tekið fyrsta skrefið í átt að innri
 markaði fyrir starfstengdan lífeyri sem er skipulagður um alla Evrópu. Með því
   að beita varfærnisreglunni (prudent person rule) sem meginreglunni að baki
  fjárfestingum og með því að stofnunum er gert kleift að stunda rekstur yfir
     landamæri er hvatt til þess að sparifé sé aftur beint í geirann fyrir
    starfstengdan lífeyri og þannig stuðlað að efnahagslegum og félagslegum
                                   framförum.
     7) Varfærnisreglunum, sem mælt er fyrir um í þessari tilskipun, er ætlað
hvort tveggja, að tryggja víðtækt öryggi lífeyrisþega í framtíðinni með setningu
    strangra eftirlitsstaðla og að auðvelda skilvirka stjórnun starfstengdra
                                 lífeyriskerfa.
     8) Stofnunum, sem eru algjörlega aðskildar frá aðildarfyrirtækjum og eru
      reknar á grundvelli fjármögnunar með það eitt að markmiði að annast
   eftirlaunagreiðslur, skal veitt frelsi til að veita þjónustu og frelsi til
  fjárfestinga, þó með fyrirvara um samræmdar varfærniskröfur, óháð því hvort
                   litið er á þessar stofnanir sem lögaðila.
     9) Aðildarríkin skulu, í samræmi við dreifræðisregluna, bera áfram fulla
   ábyrgð á uppbyggingu lífeyriskerfa sinna og á því hvernig þau ákveða hvaða
 hlutverki hver og ein stoðanna þriggja í lífeyriskerfum einstakra aðildarríkja
 gegnir. Innan ramma annarrar stoðarinnar skulu þau einnig bera fulla ábyrgð á
      hlutverki og starfsemi hinna ýmsu stofnana sem greiða út starfstengd
  lífeyrisréttindi, s.s. lífeyrissjóða atvinnugreina, lífeyrissjóða félaga og
 líftryggingafélaga. Tilskipuninni er ekki ætlað að draga þetta fyrirkomulag í
                                      efa.
       10) Innlendar reglur um þátttöku sjálfstætt starfandi einstaklinga í
 stofnunum um starfstengdan lífeyri eru mismunandi. Í sumum aðildarríkjum geta
   stofnanir um starfstengdan lífeyri ýmist starfað á grundvelli samninga við
   atvinnugrein eða atvinnugreinasamtök þar sem sjóðfélagarnir koma fram sem
   sjálfstætt starfandi eða með beinum samningum við sjálfstætt starfandi og
     launaða einstaklinga. Í sumum aðildarríkjum getur sjálfstætt starfandi
      einstaklingur einnig orðið aðili að stofnun ef sjálfstætt starfandi
einstaklingurinn starfar sem vinnuveitandi eða veitir fyrirtæki faglega þjónustu
 sína. Í sumum aðildarríkjum geta sjálfstætt starfandi einstaklingar ekki orðið
    aðilar að stofnun um starfstengdan lífeyri nema að uppfylltum tilteknum
      skilyrðum, þ.m.t. eru skilyrði sem eru lögbundin með félagsmála- og
                                 vinnulöggjöf.
     11) Stofnanir, sem hafa umsjón með almannatryggingakerfum sem hafa þegar
verið samræmd á vettvangi Bandalagsins, skulu undanskildar gildissviði þessarar
     tilskipunar. Þó skal taka tillit til sérstöðu stofnana sem bæði stýra
     almannatryggingakerfum og starfstengdum lífeyriskerfum í einu og sama
                                 aðildarríkinu.
   12) Fjármálastofnanir, sem nýta sér nú þegar lagaramma Bandalagsins, skulu að
   öllu jöfnu falla utan gildissviðs þessarar tilskipunar. Þó er mikilvægt að
 tryggja að þessi tilskipun leiði ekki til röskunar á samkeppni vegna þess að í
   sumum tilvikum bjóða þessar stofnanir einnig þjónustu innan starfstengdra
  lífeyriskerfa. Komast má hjá slíkri röskun með því að beita varfærniskröfum
        þessarar tilskipunar gagnvart rekstri starfstengds lífeyris hjá
  líftryggingafélögum. Framkvæmdastjórnin skal einnig hafa vökult eftirlit með
aðstæðum á markaðinum fyrir starfstengdan lífeyri og meta hvort unnt sé að rýmka
 valfrjálsa beitingu þessarar tilskipunar þannig að hún nái einnig til annarra
                  fjármálastofnana sem starfa samkvæmt lögum.
    13) Þegar stefnt er að því að tryggja fjárhagslegt öryggi á eftirlaunaárum
  skulu réttindagreiðslur frá stofnunum um starfstengdan lífeyri að öllu jöfnu
 vera lífeyrir til æviloka. Einnig skal vera möguleiki á tímabundnum greiðslum
                                eða eingreiðslu.
      14) Mikilvægt er að tryggja að eldra fólk og fatlaðir lendi ekki í þeim
aðstæðum að þurfa að búa við fátækt og að það geti notið mannsæmandi lífskjara.
   Viðeigandi trygging fyrir áhættu er tengist ævilíkum manna í starfstengdum
 lífeyriskerfum er mikilvægur þáttur í baráttunni gegn fátækt og óöryggi meðal
aldraðra. Þegar lífeyriskerfi er komið á skulu vinnuveitendur og launamenn, eða
fulltrúar þessara tveggja hópa, skoða þann möguleika að í lífeyriskerfinu felist
 einnig trygging sem nær yfir áhættu vegna langlífis og skertrar starfsgetu auk
           lífeyris til eftirlifenda sem voru á framfæri hins látna.
    15) Það getur auðveldað eftirlit í sumum aðildarríkjum ef þeim er gefinn sá
   kostur að undanskilja stofnanir, sem sjá um kerfi þar sem sjóðfélagar eru
 samtals innan við 100, frá gildissviði innlendra framkvæmdarlöggjafarstofnana,
 án þess þó að slíkt grafi undan eðlilegri starfsemi innri markaðarins í þessum
  geira. Þetta ætti þó ekki að draga úr rétti þessara stofnana til að tilnefna
  forstöðumenn fjárfestinga og vörsluaðila með staðfestu í öðru aðildarríki og
 tilhlýðilegt umboð til að stýra fjárfestingasamvali þeirra og vörslu á eignum
                                    þeirra.
        16) Stofnanir eins og Unterstützungskassen í Þýskalandi, þar sem
       sjóðfélagar hafa engin lagaleg réttindi til tiltekinnar fjárhæðar
réttindagreiðslna og hagsmunir þeirra eru varðir með lögboðinni skyldutryggingu
    gegn gjaldþroti, skulu ekki falla undir gildissvið þessarar tilskipunar.
        17) Í því skyni að vernda félaga og lífeyrisþega skulu stofnanir um
   starfstengdan lífeyri takmarka starfsemi sína þannig að hún nái aðeins til
  þeirrar starfsemi sem um getur í þessari tilskipun og starfsemi sem af henni
                                    leiðir.
    18) Ef til þess kemur að aðildarfyrirtæki verður gjaldþrota stendur félagi
andspænis þeirri hættu að missa bæði starf sitt og áunnin lífeyrisréttindi sín.
  Þetta skapar þá nauðsyn að tryggja að skýr skil séu á milli fyrirtækisins og
stofnunarinnar og að mælt sé fyrir um lágmarksvarfærnisviðmiðanir í því skyni að
                                 vernda félaga.
      19) Umtalsverður munur er á því í aðildarríkjunum hvernig stofnanir um
 starfstengdan lífeyri starfa og hvernig eftirliti með þeim er háttað. Í sumum
 aðildarríkjum getur eftirlit verið haft bæði með stofnuninni sjálfri og einnig
  einingum eða félögum sem heimilað er að stýra þessum stofnunum. Aðildarríki
   skulu vera fær um að taka tillit til slíkrar sérstöðu svo fremi sem allar
 kröfur, sem mælt er fyrir um í þessari tilskipun, séu uppfylltar. Aðildarríkin
      skulu einnig vera fær um að heimila vátryggingafyrirtækjum og öðrum
        fjármálafyrirtækjum að stýra stofnunum um starfstengdan lífeyri.
   20) Stofnanir um starfstengdan lífeyri eru veitendur fjármálaþjónustu en þeir
bera ríka ábyrgð við greiðslu starfstengdra eftirlaunaréttinda og af þeim sökum
    skulu þeir uppfylla tiltekin lágmarksviðmið um varfærni að því er varðar
                      starfsemi sína og rekstrarskilyrði.
   21) Vegna feikilegs fjölda stofnana í tilteknum aðildarríkjum er nauðsynlegt
  að finna hagnýta lausn á því hvernig hægt er að veita stofnunum starfsleyfi
    fyrir fram. Ef, á hinn bóginn, stofnun æskir þess að stýra kerfi í öðru
  aðildarríki skal krefjast þess að lögbært yfirvald í heimaaðildarríkinu hafa
                         veitt starfsleyfi fyrir fram.
         22) Sérhvert aðildarríki skal krefjast þess að sérhver stofnun á
yfirráðasvæði þess geri ársreikninga og ársskýrslur þar sem fram kemur sérhvert
     lífeyriskerfi sem stofnunin rekur og, þar sem við á, ársreikningar og
  ársskýrslur fyrir hvert þeirra. Ársreikningarnir og ársskýrslurnar, sem gefa
glögga mynd af eignum, skuldum og fjárhagsstöðu stofnunarinnar, þar sem tekið er
tillit til allra lífeyriskerfa sem stofnunin stýrir og viðurkenndir aðilar hafa
samþykkt, eru mikilvæg upplýsingaheimild fyrir félaga og lífeyrisþega kerfa sem
 og lögbær yfirvöld. Sér í lagi gera þær lögbærum yfirvöldum kleift að fylgjast
með fjárhagslegum styrkleika stofnunar og að þau geti metið hvort stofnunin hafi
       getu til að standa við allar samningsbundnar skuldbindingar sínar.
     23) Það er höfuðatriði að sjóðfélagar og lífeyrisþegar lífeyriskerfis fái
   réttar upplýsingar. Einkum skiptir þetta máli vegna beiðna um upplýsingar
 varðandi fjárhagslegan styrkleika stofnunarinnar, samningsreglurnar, réttindin
 og raunfjármögnun áunninna lífeyrisréttinda, fjárfestingastefnu og áhættu- og
                               kostnaðarstýringu.
    24) Fjárfestingastefna stofnunar er ákvarðandi þáttur bæði fyrir öryggi og
hagkvæmni starfstengdra lífeyrisgreiðslna. Stofnanirnar skulu því setja fram og
   endurskoða að lágmarki á þriggja ára fresti greinargerð um meginreglur við
     fjárfestingar. Hún skal vera aðgengileg lögbærum yfirvöldum og einnig
      sjóðfélögum og lífeyrisþegum í hverju lífeyriskerfi, sé þess óskað.
   25) Til að lögbær yfirvöld geti sinnt lögboðnu hlutverki sínu skulu þau hafa
fullnægjandi réttindi til að fá upplýsingar og heimildir til íhlutunar að því er
 varðar stofnanir og aðilana sem stjórna þeim í reynd. Í því tilviki að stofnun
 um starfstengdan lífeyri hefur yfirfært verulega mikilvæg verkefni til annarra
félaga (utankaup), s.s. stýringu fjárfestinga, upplýsingatækni eða bókhald, skal
 vera unnt að útvíkka réttindi til að fá upplýsingar og heimildir til íhlutunar
 þannig að þau ná yfir þessi utanaðkeyptu verkefni til þess að unnt sé að hafa
eftirlit með því hvort þessari starfsemi sé sinnt í samræmi við eftirlitsreglur.
    26) Það er grundvallarskilyrði að reikna tryggingaskuld með varfærni til að
 tryggja að unnt sé að standa við skuldbindingar um greiðslu eftirlauna. Reikna
skal tryggingaskuld á grundvelli viðurkenndra tryggingafræðilegra aðferða og hún
skal vottuð af hæfum aðilum. Velja skal hámarksvexti með varfærni í samræmi við
 viðeigandi innlendar reglur. Lágmarksfjárhæð tryggingaskuldar skal nægja bæði
    fyrir réttindagreiðslum sem þegar eru greiddar til lífeyrisþega og verða
     greiddar áfram sem og fyrir skuldbindingum sem myndast vegna áunninna
                          lífeyrisréttinda sjóðfélaga.
       27) Verulegur munur er í aðildarríkjunum á því til hvers konar áhættu
  tryggingar taka hjá stofnunum. Heimaaðildarríki skulu því eiga þess kost að
  setja viðbótarreglur sem eru ítarlegri en þær sem mælt er fyrir um í þessari
                   tilskipun um útreikning á tryggingaskuld.
      28) Nægar og viðeigandi eignir, sem standa undir tryggingaskuld, vernda
   hagsmuni sjóðfélaga og lífeyrisþega lífeyriskerfisins ef aðildarfyrirtækið
 verður gjaldþrota. Einkum á það við þegar starfsemi fer fram yfir landamæri en
þá er nauðsynlegt, samkvæmt gagnkvæmri viðurkenningu á eftirlitsreglum sem beitt
     er í aðildarríkjum, að tryggingaskuld sé ævinlega fjármögnuð að fullu.
    29) Ef starfsemi stofnunar fer ekki fram yfir landamæri skal aðildarríkjum
 unnt að heimila vanfjármögnun að því tilskildu að gerð sé viðeigandi áætlun um
 að koma aftur á fullri fjármögnun og með fyrirvara um kröfur sem gerðar eru í
    tilskipun ráðsins 80/987/EBE frá 20. október 1980 um samræmingu á lögum
  aðildarríkjanna um vernd til handa launþegum verði vinnuveitandi gjaldþrota
                                     (^4).
     30) Oft getur það verið aðildarfyrirtækið en ekki stofnunin sjálf sem sér
 annaðhvort fyrir nægum tryggingum vegna hvers kyns áhættu sem tengist ævilíkum
   manna eða ábyrgist tiltekin réttindi eða árangur af fjárfestingum. Í sumum
 tilvikum er það þó stofnunin sjálf sem sér um þessa tryggingu eða ábyrgðir og
   skuldbindingar þess aðila sem greiðir til hennar eru einungis bundnar til
 greiðslu nauðsynlegra framlaga. Við slíkar aðstæður eru þær tryggingar, sem í
    boði eru, sambærilegar þeim sem líftryggingafélög bjóða og hlutaðeigandi
        stofnanir skulu að lágmarki eiga jafnmikið viðbótar eigið fé og
                               líftryggingafélög.
   31) Stofnanir eru fjárfestar sem fjárfesta til mjög langs tíma. Að öllu jöfnu
 er ekki unnt að innleysa eignir þessara stofnana í neinum öðrum tilgangi en að
sjá fyrir eftirlaunum. Í því skyni að verja réttindi sjóðfélaga og lífeyrisþega
     á fullnægjandi hátt skulu stofnanir enn fremur vera færar um að velja
eignaskiptingu sem fellur nákvæmlega að eðli og gildistíma skuldbindinga þeirra.
 Þessir þættir kalla á skilvirkt eftirlit og nálgun við fjárfestingarreglur sem
veita stofnunum nægilegan sveigjanleika til að ákveða öruggustu og skilvirkustu
     fjárfestingastefnuna og skyldar þær til að sýna varfærni. Sé farið að
 varfærnisreglunni (prudent person rule) krefst það fjárfestingarstefnu sem er
sniðin að samsetningu sjóðfélaga sérhverrar stofnunar um starfstengdan lífeyri.
   32) Eftirlitsaðferðir og -venjur eru mismunandi í aðildarríkjunum. Þess vegna
skulu aðildarríkin hafa nokkuð valfrelsi um nákvæmar fjárfestingareglur sem þau
æskja að setja um stofnanir sem eru á þeirra yfirráðasvæði. Þessar reglur skulu
 þó ekki takmarka frjálsa fjármagnsflutninga nema slíkt sé réttlætanlegt út frá
                              varfærnissjónarmiði.
    33) Vegna þess að stofnanir um starfstengdan lífeyri eru langtímafjárfestar
   með litla lausafjáráhættu er þeim fært að fjárfesta í bundnum eignum, s.s.
 hlutabréfum og einnig í áhættufjármagnsmörkuðum innan varfærnismarka. Þær geta
einnig nýtt sér kosti alþjóðlegrar fjölbreytni. Af þeim sökum skal ekki takmarka
  fjárfestingu í hlutabréfum, áhættufjármagnsmörkuðum og gjaldmiðlum, öðrum en
          þeim sem skuldirnar eru í, að öðru leyti en út frá varfærni.
     34) Ef starfsemi stofnunarinnar fer fram yfir landamæri getur þó verið að
      lögbær yfirvöld gistiaðildarríkisins æski þess að það virði mörk um
    fjárfestingar í hlutabréfum og sambærilegum eignum, sem eru ekki skráð á
  skipulegan markað, í hlutabréfum og öðrum gerningum sem gefin eru út af sama
 fyrirtæki eða í eignum, sem eru ekki í samstæðum gjaldmiðlum, að því tilskildu
      að þessar reglur eigi einnig við um stofnanir í gistiaðildarríkinu.
    35) Takmarkanir varðandi frjálst val stofnana á viðurkenndum forstöðumönnum
 eigna og vörsluaðilum takmarka samkeppni á innri markaðinum og skal því fella
                                   þær niður.
       36) Með fyrirvara um innlenda félagsmála- og vinnulöggjöf um skipulag
 lífeyriskerfa, þ.m.t. skylduaðild og niðurstöður almennra kjarasamninga, skulu
 stofnanir hafa möguleika á að veita þjónustu sína í öðrum aðildarríkjum. Þeim
skal heimilað að taka við greiðslum frá fyrirtækjum í öðrum aðildarríkjum og að
      starfrækja lífeyriskerfi þar sem sjóðfélagarnir eru í fleiri en einu
aðildarríki. Þetta gæti hugsanlega leitt til töluverðrar stærðarhagkvæmni fyrir
þessar stofnanir, bætt samkeppnishæfni atvinnulífsins í Bandalaginu og ýtt undir
        hreyfanleika vinnuafls. Þetta krefst gagnkvæmrar viðurkenningar
 varfærnisviðmiða. Lögbær yfirvöld í heimaaðildarríkinu skulu hafa eftirlit með
         því að þessum varfærnisviðmiðunum sé framfylgt á réttan hátt.
   37) Ef stofnun í aðildarríki nýtir sér réttinn til að starfrækja starfstengt
 lífeyriskerfi, sem samið er um í öðru aðildarríki, skal hún fara að öllu leyti
 að ákvæðum gildandi félagsmála- og vinnulöggjafar í gistiaðildarríkinu að svo
miklu leyti sem það varðar starfstengdan lífeyri, t.d. skilgreiningu og greiðslu
          eftirlauna og skilyrði varðandi yfirfærslu lífeyrisréttinda.
    38) Þegar kerfi er haldið aðgreindu skulu ákvæði þessarar tilskipunar gilda
                           sérstaklega um það kerfi.
   39) Mikilvægt er að kveða á um samstarf um eftirlit milli lögbærra yfirvalda
      aðildarríkjanna og samstarf í öðru skyni milli þessara yfirvalda og
  framkvæmdastjórnarinnar. Lögbær yfirvöld skulu, í því skyni að sinna skyldum
sínum og stuðla að samkvæmni og tímanlegri framkvæmd þessarar tilskipunar, veita
  hvert öðru upplýsingar sem eru nauðsynlegar til að unnt sé að beita ákvæðum
tilskipunarinnar. Framkvæmdastjórnin hefur látið í ljós ætlun sína að koma á fót
      nefnd eftirlitsmanna til þess að hvetja til samvinnu, samræmingar og
   skoðanaskipta milli innlendra lögbærra yfirvalda og til þess að stuðla að
                   samræmdri framkvæmd þessarar tilskipunar.
    40) Þar sem aðildarríkin geta ekki með fullnægjandi hætti náð því markmiði
 sem fyrirhuguð aðgerð felur í sér, þ.e. að koma á lagaramma í Bandalaginu sem
 nær yfir stofnanir um starfstengdan lífeyri, og auðveldara er fyrir Bandalagið
að ná markmiðinu vegna þess hve aðgerðin er umfangsmikil og hefur víðtæk áhrif,
 getur Bandalagið samþykkt ráðstafanir í samræmi við dreifræðisregluna, eins og
 segir í 5. gr. sáttmálans. Í samræmi við meðalhófsregluna, eins og kveðið er á
 um í þeirri grein, er ekki gengið lengra en nauðsyn krefur í þessari tilskipun
                           til að ná þessu markmiði.
                           SAMÞYKKT TILSKIPUN ÞESSA:
                              1. gr. Viðfangsefni
   Í þessari tilskipun eru settar reglur um stofnun og rekstur starfsemi sem
                   stofnanir um starfstengdan lífeyri stunda.
                               2. gr. Gildissvið
1. Tilskipunin gildir um stofnanir um starfstengdan lífeyri. Í þeim tilvikum að
stofnanir um starfstengdan lífeyri hafa ekki réttarstöðu lögaðila í samræmi við
innlend lög skulu aðildarríki beita þessari tilskipun annaðhvort gagnvart þessum
 stofnunum eða, með fyrirvara um 2. mgr., gagnvart aðilum sem veitt hefur verið
     leyfi og bera ábyrgð á rekstri þeirra og koma fram fyrir þeirra hönd.
                       2. Tilskipun þessi gildir ekki um:
    a) stofnanir sem stýra almannatryggingakerfi og falla undir reglugerð (EBE)
              nr. 1408/71 (^5) og reglugerð (EBE) nr. 574/72 (^6),
   b) stofnanir sem falla undir tilskipun 73/239/EBE (^7), tilskipun 85/611/EBE
    (^8), tilskipun 93/22/EBE (^9), tilskipun 2000/12/EB (^10) og tilskipun
                               2002/83/EB (^11),
               c) stofnanir sem reknar eru með gegnumstreymiskerfi,
     d) stofnanir þar sem starfsmenn aðildarfyrirtækjanna hafa engan lagalegan
rétt til réttinda og aðildarfyrirtækið getur innleyst eignirnar hvenær sem er og
  þarf ekki endilega að fullnægja skuldbindingum sínum um greiðslu eftirlauna,
       e) félög með sjóði sem ekki byggja á sjóðsöfnun í því skyni að greiða
                         starfsmönnum sínum eftirlaun.
 3. gr. Beiting að því er varðar stofnanir sem starfrækja almannatryggingakerfi
     Stofnanir um starfstengdan lífeyri, sem einnig starfrækja skyldubundin
 atvinnutengd lífeyriskerfi sem litið er á sem almannatryggingakerfi sem falla
undir reglugerðir (EBE) nr. 1408/71 og (EBE) nr. 574/72, skulu falla undir þessa
    tilskipun að því er varðar þann hluta þeirra sem er vegna starfstengdra
      lífeyrisgreiðslna sem ekki eru skyldubundnar. Í slíku tilviki skulu
 skuldbindingunum og samsvarandi eignum haldið aðgreindum og ekki skal unnt að
        yfirfæra þær til skyldubundinna lífeyriskerfa sem litið er á sem
                        almannatryggingakerfi eða öfugt.
 4. gr. Valfrjáls beiting að því er varðar stofnanir sem falla undir tilskipun
                                   2002/83/EB
Heimaaðildarríki geta kosið að beita ákvæðum 9.16. gr. og 18.20. gr. þessarar
   tilskipunar gagnvart rekstri vátryggingafélaga, sem falla undir tilskipun
     2002/83/EB, sem annast starfstengdan lífeyri. Í því tilviki skal halda
 aðgreindum, stýra og skipuleggja allar eignir og skuldbindingar, sem samsvara
    fyrrgreindum rekstri, og hafa þær aðgreindar frá allri annarri starfsemi
       vátryggingafélagsins, og enginn möguleiki skal vera á yfirfærslu.
     Vátryggingafélög skulu, í því tilviki og aðeins að því er varðar rekstur
varðandi starfstengdan lífeyri, ekki falla undir 20.26. gr., 31. gr. og 36. gr.
                            tilskipunar 2002/83/EB.
       Heimaaðildarríkið skal tryggja að annaðhvort lögbær yfirvöld eða þau
 yfirvöld, sem bera ábyrgð á eftirliti með vátryggingafélögum, sem falla undir
tilskipun 2002/83/EB, og það sé hluti af eftirlitsverkefnum þeirra, sannreyni að
  rekstur varðandi starfstengdan lífeyri sé algerlega aðskilinn öðrum rekstri.
            5. gr. Litlar lífeyrisstofnanir og almannatryggingakerfi
 Aðildarríki geta valið að beita ekki þessari tilskipun, að fullu eða að hluta,
 að undanskilinni 19. gr., gagnvart öllum stofnunum á yfirráðasvæðum þeirra sem
  starfrækja lífeyriskerfi þar sem sjóðfélagar þeirra allra eru alls innan við
 100. Með fyrirvara um 2. mgr. 2. gr. skulu þessar stofnanir þó eiga rétt á að
beita þessari tilskipun ef þau æskja þess. Einungis er heimilt að beita 20. gr.
                ef öll önnur ákvæði þessarar tilskipunar gilda.
   Aðildarríki geta valið að beita ekki 9.17. gr. gagnvart stofnunum sem annast
  lögboðinn starfstengdan lífeyri sem opinber yfirvöld ábyrgjast. Einungis er
    heimilt að beita 20. gr. ef öll önnur ákvæði þessarar tilskipunar gilda.
                             6. gr. Skilgreiningar
       Í þessari tilskipun er merking eftirfarandi hugtaka sem hér segir:
   a) stofnun um starfstengdan lífeyri eða stofnun: stofnun, án tillits til
 rekstrarforms að lögum, sem rekin er með fjármögnun og er stofnuð aðskilin frá
   aðildarfyrirtæki eða atvinnugrein í þeim tilgangi að annast atvinnutengdar
           eftirlaunagreiðslur á grundvelli samkomulags eða samnings:
       sem er gerður fyrir hvern og einn eða í heild milli vinnuveitanda eða
   vinnuveitenda og starfsmanns eða starfsmanna eða fulltrúa þeirra hvors eða
                               hvorra um sig eða
     sem er gerður við sjálfstætt starfandi aðila í samræmi við löggjöf heima-
                             og gistiaðildarríkja,
                og annast starfsemi sem rekja má beint til þess,
    b) lífeyriskerfi: samningur, samkomulag, vörslusjóðsskjal eða reglur sem
           kveða á um greiðslu eftirlauna og þá með hvaða skilyrðum,
   c) aðildarfyrirtæki: fyrirtæki eða annar aðili, hvort sem til þess teljast
   eða það samanstendur af einum eða fleiri lögaðilum eða einstaklingum, sem
 starfar sem vinnuveitandi eða er sjálfstætt starfandi eða með einhverri slíkri
     samsetningu og greiðir framlög til stofnunar um starfstengdan lífeyri,
    d) eftirlaun: réttindi sem eru greidd út þegar eftirlaunaaldri er náð eða
      þegar þess er vænst að honum verði náð eða þegar þau eru greidd sem
viðbótarframlag, í formi greiðslna við andlát, örorku eða starfslok, eða í formi
  stuðningsgreiðslna eða þjónustu vegna sjúkdóms, fátæktar eða andláts. Í því
   skyni að stuðla að fjárhagslegu öryggi á eftirlaunaárum eru þessi réttindi
 yfirleitt í formi ævilangra greiðslna. Þetta geta þó einnig verið tímabundnar
                          greiðslur eða eingreiðslur,
   e) sjóðfélagi: einstaklingur sem á rétt á eða mun eiga rétt á eftirlaunum í
           krafti atvinnu sinnar í samræmi við ákvæði lífeyriskerfis,
                f) lífeyrisþegi: aðili sem fær greidd eftirlaun,
   g) lögbær yfirvöld: innlend yfirvöld sem eru tilnefnd til að inna af hendi
              þær skyldur sem kveðið er á um í þessari tilskipun,
      h) áhætta sem tengist ævilíkum manna: áhætta tengd andláti, örorku og
                                   langlífi,
        i) heimaaðildarríki: aðildarríkið þar sem stofnunin er með skráða
 skrifstofu sína og aðalskrifstofu eða aðalskrifstofu ef hún er ekki með skráða
                                  skrifstofu,
    j) gistiaðildarríki: aðildarríkið þar sem félagsmála- og vinnulöggjöf sem
          tengist starfstengdum lífeyriskerfum á við um tengslin milli
                      aðildarfyrirtækisins og sjóðfélaga.
                           7. gr. Starfsemi stofnunar
      Sérhvert aðildarríki skal krefjast þess að stofnanir, sem eru innan
  yfirráðasvæðis þess, takmarki starfsemi sína við rekstur, tengdan lífeyri og
                         starfsemi sem af þeim leiðir.
      Þegar vátryggingafyrirtæki stýrir rekstri sínum varðandi starfstengdan
 lífeyri með því að halda eignum sínum og skuldum aðgreindum, í samræmi við 4.
  gr., skulu aðgreindu eignirnar og skuldirnar takmarkast við rekstur, tengdan
               eftirlaunum og starfsemi sem leiðir beint af þeim.
     8. gr. Lögformlegur aðskilnaður milli aðildarfyrirtækja og stofnana um
                             starfstengdan lífeyri
      Sérhvert aðildarríki skal tryggja að aðildarfyrirtæki og stofnun um
starfstengdan lífeyri séu lögformlega aðskilin svo að eignir stofnunarinnar séu
varðar í þágu sjóðfélaga og lífeyrisþega í því tilviki að aðildarfyrirtækið yrði
                                  gjaldþrota.
                        9. gr. Skilyrði varðandi rekstur
  1. Sérhvert aðildarríki skal tryggja eftirfarandi að því er varðar sérhverja
                      stofnun sem er á yfirráðasvæði þess:
    a) að lögbært eftirlitsyfirvald skrái stofnunina í innlenda skrá eða veiti
henni leyfi; ef um er að ræða starfsemi yfir landamæri, sem um getur í 20. gr.,
skal einnig koma fram í skránni í hvaða aðildarríkjum stofnunin er með rekstur,
      b) að stofnunin sé rekin á hagkvæman hátt af einstaklingum með óflekkað
mannorð og þeir verði að hafa viðeigandi starfsmenntun og hæfi eða hafi í vinnu
        sinni ráðgjafa með viðeigandi starfsmenntun og hæfi og reynslu,
   c) að komið hafi verið til framkvæmda reglum um starfrækslu lífeyriskerfa sem
 stofnunin rekur og þær hafi verið settar á viðeigandi hátt og sjóðfélögum hafi
                   verið kynntar þessar reglur nægilega vel,
    d) að allar tryggingaskuldir séu reiknaðar og vottaðar af tryggingafræðingi
eða, ef tryggingafræðingur sér ekki um það, af öðrum sérfræðingi á þessu sviði,
      m.a., í samræmi við innlenda löggjöf, af endurskoðanda á grundvelli
   tryggingafræðilegra aðferða sem viðurkenndar eru af lögbærum yfirvöldum í
                              heimaaðildarríkinu,
     e) að aðildarfyrirtækið ábyrgist greiðslu eftirlauna í því tilviki að það
               hafi skuldbundið sig til reglulegrar fjármögnunar,
    f) sjóðfélagarnir séu nægilega vel upplýstir um skilyrði lífeyriskerfisins,
                                einkum varðandi:
      i) réttindi og skyldur þeirra aðila sem eiga aðild að lífeyriskerfinu,
        ii) fjárhagslega, tæknilega og aðra áhættu, tengda lífeyriskerfinu,
                      iii) eðli og dreifingu þessarar áhættu.
2. Í samræmi við dreifræðisregluna og að teknu tilhlýðilegu tilliti til umfangs
 lífeyrisgreiðslna sem almannatryggingakerfi bjóða geta aðildarríki kveðið á um
    að sjóðfélögum standi til boða trygging sem nær yfir langlífi og örorku,
greiðslur til eftirlifandi aðstandenda og trygging fyrir endurgreiðslu framlaga
 í formi viðbótarréttinda ef vinnuveitendur og starfsmenn eða fulltrúar þeirra
                      hvorra um sig koma sér saman um það.
3. Aðildarríki getur sett skilyrði um rekstur stofnunar á yfirráðasvæði þess sem
     eru háð öðrum kröfum í því skyni að tryggja að hagsmunir sjóðfélaga og
                lífeyrisþega séu varðir með fullnægjandi hætti.
4. Aðildarríki getur heimilað eða krafist þess að stofnanir á yfirráðasvæði þess
 feli rekstur þessara stofnana, að öllu leyti eða að hluta, öðrum einingum sem
                      starfa fyrir hönd þessara stofnana.
 5. Í því tilviki að starfsemin nái yfir landamæri, eins og um getur í 20. gr.,
  skulu skilyrði fyrir rekstri stofnunarinnar vera með fyrirvara um að lögbær
     yfirvöld heimaaðildarríkisins hafi veitt henni starfsleyfi fyrir fram.
                      10. gr. Ársreikningar og ársskýrsla
Sérhvert aðildarríki skal krefjast þess að sérhver stofnun á yfirráðasvæði þess
 geri ársreikninga og ársskýrslur þar sem fram kemur sérhvert lífeyriskerfi sem
  stofnunin rekur og, þar sem við á, ársreikningar og ársskýrslur fyrir hvert
  þeirra. Ársreikningarnir og ársskýrslurnar skulu gefa rétta og sanna mynd af
eignum, skuldum og fjárhagsstöðu stofnunarinnar. Ársskýrslurnar og upplýsingar í
    skýrslunum skulu vera í fullu samræmi, heildstæðar, rétt fram settar og
samþykktar með tilhlýðilegum hætti af aðilum sem til þess hafa heimild í samræmi
                                við innlend lög.
       11. gr. Upplýsingar sem ber að veita sjóðfélögum og lífeyrisþegum
  1. Sérhvert aðildarríki skal tryggja að sérhver stofnun á yfirráðasvæði þess
leggi a.m.k. fram þær upplýsingar sem settar eru fram í þessari grein, eftir því
               hvers eðlis lífeyriskerfið er sem komið er á fót.
 2. Sjóðfélagar og lífeyrisþegar og/eða, þar sem við á, fulltrúar þeirra skulu
                                      fá:
    a) að fenginni beiðni, ársreikningana og ársskýrslurnar, sem um getur í 10.
gr., og, þegar stofnun ber ábyrgð á fleiri en einu kerfi, þá ársreikninga og þær
                ársskýrslur sem tengjast tilteknu lífeyriskerfi,
    b) allar viðeigandi upplýsingar um breytingar á reglum lífeyriskerfis innan
                              hæfilegs tímaramma.
3. Yfirlýsing um meginreglur um fjárfestingastefnu, sem um getur í 12. gr., skal
 vera aðgengileg sjóðfélögum og lífeyrisþegum og/eða, þar sem við á, fulltrúum
                           þeirra að fenginni beiðni.
     4. Sérhver sjóðfélagi skal einnig fá, að fenginni beiðni, ítarlegar og
                          greinagóðar upplýsingar um:
                     a) fyrirhugað stig eftirlauna, ef við á,
             b) fjárhæð réttindagreiðslna ef um er að ræða starfslok,
         c) í því tilviki að sjóðfélagi beri fjárfestingaáhættuna, hverjir
 fjárfestingarmöguleikar eru, ef við á, og raunverulegt fjárfestingasamval, auk
            upplýsinga um áhættu og kostnað tengdan fjárfestingunum,
       d) fyrirkomulag sem tengist yfirfærslu lífeyrisréttinda til annarrar
   stofnunar um starfstengdan lífeyri ef um er að ræða lok ráðningarsambands.
   Sjóðfélagar skulu árlega fá stutt yfirlit yfir stöðu stofnunarinnar og einnig
      hvert núverandi fjármögnunarstig áunninna réttinda hvers og eins er.
 5. Við lífeyrisaldur eða þegar réttur til útgreiðslu annarra réttinda skapast
 skal sérhver lífeyrisþegi fá viðeigandi upplýsingar um réttindi sem koma eiga
              til útgreiðslu og valmöguleika um útgreiðslu þeirra.
            12. gr. Yfirlýsing um meginreglur um fjárfestingastefnu
Sérhvert aðildarríki skal tryggja að sérhver stofnun á yfirráðasvæði þess semji
    og endurskoði að lágmarki á þriggja ára fresti skriflega yfirlýsingu um
 meginreglur í fjárfestingastefnu. Þessa yfirlýsingu skal endurskoða tafarlaust
  ef orðið hafa umtalsverðar breytingar á fjárfestingastefnunni. Aðildarríkin
   skulu kveða á um að þessi yfirlýsing hafi a.m.k. að geyma efni á borð við
 aðferðir við mælingu á fjárfestingaáhættu, ferlin sem komið hefur verið á við
áhættustjórnun og skipulagða eignaskiptingu að því er varðar eðli og gildistíma
                             lífeyrisskuldbindinga.
            13. gr. Upplýsingar sem ber að veita lögbærum yfirvöldum
Sérhvert aðildarríki skal tryggja að lögbær yfirvöld hafi nauðsynlegar heimildir
       og leiðir að því er varðar hverja þá stofnun á yfirráðasvæði þess:
    a) til að krefjast þess að stofnunin, stjórn og stjórnarmenn eða aðilar sem
 stýra stofnuninni veiti upplýsingar um öll viðskiptaleg málefni eða framsendi
                              öll viðskiptaskjöl,
    b) til að hafa eftirlit með tengslum milli stofnunarinnar og annarra félaga
 eða milli stofnana þegar þær flytja starfssvið til þessara félaga eða stofnana
   (utankaup) og hafi þannig áhrif á fjárhagsstöðu stofnunarinnar eða skipti
                    verulegu máli vegna skilvirks eftirlits,
    c) til að fá reglubundið yfirlýsingu um meginreglur um fjárfestingastefnu,
ársreikninga og ársskýrslur og öll skjöl sem nauðsynleg eru vegna eftirlits með
             starfseminni. Þetta geta m.a. verið skjöl á borð við:
                            i) innri árshlutaskýrslur,
           ii) tryggingafræðilegt virðismat og ítarlegar forsendur þess,
                     iii) kannanir á eignum og skuldbindingum,
    iv) staðfesting á því að stofnunin fylgi meginreglum um fjárfestingastefnu,
        v) staðfesting á því að framlög hafi verið greidd samkvæmt áætlun,
          vi) skýrslur þeirra einstaklinga sem bera ábyrgð á endurskoðun
                    ársreikninganna sem um getur í 10. gr.,
    d) til að annast vettvangsskoðun á athafnasvæði stofnunarinnar og, þar sem
 við á, þar sem starfssvið hafa verið utankeypt til að ganga úr skugga um hvort
              starfsemin fari fram í samræmi við eftirlitsreglur.
        14. gr. Vald lögbærra yfirvalda til íhlutunar og skyldur þeirra
1. Lögbær yfirvöld skulu krefjast þess að sérhver stofnun á yfirráðasvæði þeirra
     hafi traust stjórnunar- og bókhaldsfyrirkomulag og fullnægjandi innra
                                eftirlitskerfi.
  2. Lögbær yfirvöld skulu hafa vald til þess að gera hvaða ráðstafanir sem er
annaðhvort beint gagnvart stofnun á yfirráðasvæðum þeirra eða aðilunum sem reka
stofnunina, m.a., þar sem við á, viðeigandi og nauðsynlegar ráðstafanir sem eru
   stjórnunar- eða fjárhagslegs eðlis til að koma í veg fyrir eða ráða bót á
           vanrækslu sem skaðar hagsmuni sjóðfélaga og lífeyrisþega.
      Þau geta einnig takmarkað eða bannað frjálsa ráðstöfun stofnunarinnar á
                           eignum sínum, einkum þegar
      a) stofnunin hefur ekki getað myndað fullnægjandi tryggingaskuld vegna
       starfseminnar í heild eða á ekki nógar eignir til að standa undir
                              tryggingaskuldinni,
                  b) stofnunin á ekki skyldubundinn viðbótarsjóð.
    3. Í því skyni að verja hagsmuni sjóðfélaga og lífeyrisþega er lögbærum
  yfirvöldum heimilt að flytja það vald, sem aðilar sem reka stofnun sem er á
yfirráðasvæðum þeirra hafa í samræmi við lög heimaaðildarríkisins, að öllu leyti
  eða að hluta, til sérstaks fulltrúa sem er hæfur til að fara með þetta vald.
  4. Lögbæru yfirvöldin geta bannað eða takmarkað starfsemi stofnunar sem er á
                       yfirráðasvæðum þeirra, einkum ef:
       a) stofnunin stendur ekki nægilega vel vörð um hagsmuni sjóðfélaga og
                                 lífeyrisþega,
            b) stofnunin uppfyllir ekki lengur skilyrði fyrir rekstri,
     c) stofnunin bregst alvarlega skyldum sem á henni hvíla samkvæmt gildandi
                                    reglum,
   d) í því tilviki að starfsemi fari fram yfir landamæri, stofnunin virðir ekki
kröfur samkvæmt félagsmála- og vinnulöggjöf í gistiaðildarríkinu sem eiga við um
                             starfstengdan lífeyri.
    Ákvörðun um að banna starfsemi stofnunar skal ítarlega rökstudd og tilkynnt
                             hlutaðeigandi stofnun.
    5. Aðildarríkin skulu tryggja að hægt sé að leita til dómstóla með allar
 ákvarðanir sem teknar eru um stofnanir samkvæmt lögum og stjórnsýslufyrirmælum
                  sem eru samþykkt samkvæmt þessari tilskipun.
                             15. gr. Tryggingaskuld
   1. Heimaaðildarríkið skal tryggja að stofnanir, sem starfrækja starfstengd
   lífeyriskerfi, ákvarði ávallt, að því er varðar öll lífeyriskerfi þeirra,
 fullnægjandi fjárhæð skuldbindinga sem samsvarar fjárhagslegum skuldbindingum
           sem myndast vegna heildarsafns gildandi lífeyrissamninga.
   2. Heimaaðildarríkið skal tryggja að stofnanir, sem starfrækja starfstengd
  lífeyriskerfi þar sem boðnar eru tryggingar gegn áhættu sem tengist ævilíkum
 manna og/eða ábyrgjast annaðhvort fjárfestingarárangur eða tiltekin réttindi,
       ákvarði nægilega tryggingaskuld að því er varðar öll þessi kerfi.
3. Útreikningur á tryggingaskuld skal gerður ár hvert. Heimaaðildarríki getur þó
heimilað að útreikningur sé gerður einu sinni á þriggja ára fresti ef stofnunin
lætur sjóðfélögum og/eða lögbærum yfirvöldum í té vottun eða skýrslu með jöfnun
 fyrir hvert ár sem líður á milli. Staðfestingin eða skýrslan skal endurspegla
 leiðrétta þróun tryggingaskuldar og breytingar á þeirri áhættu sem tryggð er.
       4. Útreikningur á tryggingaskuld skal framkvæmdur og staðfestur af
     tryggingafræðingi eða, ef tryggingafræðingur sér ekki um það, af öðrum
      sérfræðingi á þessu sviði, m.a., í samræmi við innlenda löggjöf, af
endurskoðanda á grundvelli tryggingafræðilegra aðferða, sem eru viðurkenndar af
      lögbærum yfirvöldum í heimaaðildarríkinu, í samræmi við eftirfarandi
                                  meginreglur:
       a) lágmarksfjárhæð tryggingaskuldar skal reiknuð út samkvæmt nægilega
varfærnu tryggingafræðilegu mati, að teknu tilliti til allra skuldbindinga vegna
 réttinda og vegna framlaga í samræmi við lífeyrisfyrirkomulag stofnunarinnar.
  Hún skal nægja bæði fyrir lífeyri og áframhaldandi útgreiðslum réttinda sem
      komið hafa til útgreiðslu til lífeyrisþega og jafnframt endurspegla
 skuldbindingar vegna áunninna lífeyrisréttinda lífeyrisþega. Efnahagslegar og
tryggingafræðilegar forsendur, sem valdar eru fyrir mat á skuldbindingum, skulu
   einnig valdar með varfærni og tillit skal tekið til, ef við á, viðeigandi
                       svigrúms vegna óhagstæðs fráviks,
   b) hámarksvextir skulu valdir með varfærni og ákvarðaðir í samræmi við allar
viðeigandi reglur í heimaaðildarríkinu. Þessir varfærnu vextir skulu ákvarðaðir
                                með hliðsjón af:
           ávöxtun samsvarandi eigna sem stofnunin á og með hliðsjón af
                       framtíðarfjárfestingatekjum og/eða
              markaðsávöxtun hágæðaskuldabréfa eða ríkisskuldabréfa,
      c) töflurnar um áhættu sem tengist ævilíkum manna, sem notaðar eru til
 útreiknings á tryggingaskuld, skulu byggðar á varfærnisreglum með hliðsjón af
megineinkennum sjóðfélagahópsins og lífeyriskerfanna, einkum væntra breytinga á
                        þeirri áhættu sem um er að ræða,
   d) aðferðin og grunnurinn við útreikning á tryggingaskuld skulu að öllu jöfnu
vera óbreytt milli fjárhagsára. Þeim má þó breyta með því að færa rök fyrir því
að breyting hafi orðið á lagalegum, lýðfræðilegum eða efnahagslegum aðstæðum sem
                      liggja til grundvallar forsendunum.
     5. Aðildarríkið getur sett aukin og ítarlegri skilyrði um útreikning á
      tryggingaskuld í því skyni að tryggja að hagsmunir sjóðfélaganna og
               lífeyrisþeganna séu varðir með fullnægjandi hætti.
 6. Í því skyni að samræma betur reglur um útreikning á tryggingaskuld sem unnt
 er að færa rök fyrir, einkum um vaxtastig og aðrar forsendur sem hafa áhrif á
fjárhæð tryggingaskuldar, skal framkvæmdastjórnin gefa út skýrslu á tveggja ára
    fresti eða að beiðni aðildarríkis um það með hvaða hætti starfsemi yfir
                               landamæri þróast.
   Framkvæmdastjórnin skal gera tillögu um nauðsynlegar ráðstafanir til að koma
   í veg fyrir hugsanlega röskun vegna mismunandi vaxtastigs og til að verja
                 hagsmuni lífeyrisþega og sjóðfélaga að kerfum.
                      16. gr. Fjármögnun tryggingaskuldar
 1. Heimaaðildarríkið skal krefjast þess að sérhver stofnun hafi ávallt yfir að
  ráða nægum og viðeigandi eignum til að standa undir tryggingaskuld að því er
                  varðar öll lífeyriskerfi sem starfrækt eru.
  2. Heimaaðildarríkið getur heimilað að stofnun hafi ekki nægar eignir til að
  standa undir tryggingaskuld í takmarkaðan tíma. Í slíku tilviki skulu lögbær
    yfirvöld krefjast þess að stofnunin samþykki raunhæfa og framkvæmanlega
endurreisnaráætlun til þess að tryggja að farið sé aftur að kröfunum sem gerðar
          eru í 1. mgr. Eftirfarandi reglur skulu gilda um áætlunina:
      a) stofnunin skal gera raunhæfa og framkvæmanlega áætlun um það hvernig
  eignir munu ná tilskilinni fjárhæð til að standa undir tryggingaskuld innan
    tilskilins tíma. Áætlunin skal vera tiltæk sjóðfélögum eða, þegar við á,
  fulltrúum þeirra og/eða vera með fyrirvara um samþykki lögbærra yfirvalda í
                              heimaaðildarríkinu,
      b) þegar áætlunin er gerð skal tekið til tillit til sérstakra aðstæðna
         stofnunarinnar, einkum samsetningu eigna/skulda, áhættustefnu,
  lausafjáráætlunar, aldursdreifingar sjóðfélaga sem eiga rétt á eftirlaunum,
   nýstofnaðra kerfa og kerfa sem færast frá því að vera ekki fjármögnuð eða
          fjármögnuð að hluta yfir í það að vera fjármögnuð að fullu,
    c) ef til þess kemur að hætt er með lífeyriskerfi á tímabilinu sem um getur
  framar í þessari málsgrein skal stofnunin tilkynna það lögbærum yfirvöldum í
  heimaaðildarríkinu. Stofnunin skal fastsetja málsmeðferð til þess að flytja
  eignir og samsvarandi skuldir til annarrar fjármálastofnunar eða sambærilegs
 aðila. Lögbær yfirvöld heimaaðildarríkisins skulu upplýst um þessa málsmeðferð
 og almennt ágrip hennar skal vera aðgengilegt sjóðfélögum eða, þar sem við á,
         fulltrúum þeirra í samræmi við meginregluna um trúnaðarskyldu.
   3. Ef um er að ræða starfsemi yfir landamæri, sem um getur í 20. gr., skal
 tryggingaskuld ávallt fjármögnuð að fullu í öllum lífeyriskerfum sem starfrækt
         eru. Ef þessi skilyrði eru ekki uppfyllt skulu lögbær yfirvöld
   heimaaðildarríkisins hlutast til í samræmi við 14. gr. Til þess að fara að
   þessari kröfu getur heimaaðildarríkið krafist þess að eignum og skuldum sé
                               haldið aðgreindum.
                           17. gr. Lögboðið eigið fé
 1. Heimaaðildarríkið skal tryggja að stofnanir, sem starfrækja lífeyriskerfi,
  þar sem stofnunin sjálf en ekki aðildarfyrirtækið tekur að sér skuldbindingu
       gagnvart áhættu sem tengist ævilíkum manna eða ábyrgist tiltekinn
    fjárfestingarárangur eða tiltekin réttindi, hafi yfir að ráða varanlegum
  viðbótareignum umfram tryggingaskuld til að verjast sveiflum. Umrædd fjárhæð
 skal endurspegla tegund áhættu og eignagrunn allra þeirra kerfa sem starfrækt
 eru. Þessar eignir skulu vera án allra fyrirsjáanlegra skuldbindinga og mynda
 öryggisfjármagn til að jafna út mismun á ætluðum og raunverulegum kostnaði og
                                    hagnaði.
 2. Við útreikning á lágmarksfjárhæð viðbótareignanna skulu reglur, sem mælt er
            fyrir um í 27. og 28. gr. tilskipunar 2002/83/EB, gilda.
3. Ákvæði 1. mgr. skulu þó ekki koma í veg fyrir að aðildarríki krefjist þess af
stofnunum á yfirráðasvæði þeirra að þær hafi yfir að ráða lögboðnu eigin fé eða
      setji ítarlegri reglur að því tilskildu að þær séu rökstuddar út frá
                              varfærnissjónarmiði.
                           18. gr. Fjárfestingareglur
    1. Aðildarríki skulu krefjast þess að stofnanir á yfirráðasvæðum þeirra
fjárfesti í samræmi við varfærnisregluna (prudent person rule), einkum í samræmi
                            við eftirfarandi reglur:
    a) við fjárfestingar í eignum skal hafa hagsmuni sjóðfélaga og lífeyrisþega
að leiðarljósi. Ef um er að ræða hugsanlegan hagsmunaárekstur skal stofnunin eða
  einingin sem stýrir safni hennar sjá til þess að fjárfestingin sé eingöngu í
                        þágu sjóðfélaga og lífeyrisþega,
    b) fjárfest skal í eignum með þeim hætti að öryggi, gæði, lausafjárstaða og
                      arðsemi safnsins í heild sé tryggt.
      Við fjárfestingar í eignum til jöfnunar á móti tryggingaskuld skal hafa
      hliðsjón af eðli og tímalengd væntanlegra eftirlauna í framtíðinni,
       c) fyrst og fremst skal fjárfest með eignunum á skipulegum mörkuðum.
Fjárfesting í eignum, sem eru ekki skráðar á skipulegum fjármálamarkaði, verður
                      ávallt að vera innan varfærnismarka,
   d) fjárfesting í afleiddum gerningum skal möguleg að því marki sem þeir geta
 dregið úr fjárfestingaáhættu eða stuðlað að skilvirkri stýringu eignasafnsins.
  Þá skal meta á varfærnisgrundvelli, með hliðsjón af eigninni sem liggur til
grundvallar, og fella inn í matið á eignum stofnunarinnar. Stofnunin skal einnig
    forðast óþarfa áhættu gagnvart einum mótaðila og gagnvart annarri notkun
                                   afleiðna,
    e) eignirnar skulu vera nægilega fjölbreytilegar þannig að komast megi hjá
        því að treyst sé óþarflega mikið á tiltekna eign, útgefanda eða
         fyrirtækjasamstæðu og uppsöfnun áhættu í eignasafninu í heild.
   Fjárfestingar í eignum, sem eru gefnar út af sama útgefanda eða af útgefendum
   sem tilheyra sömu samstæðu, skulu ekki leiða til þess að stofnunin lendi í
                          óhóflegri áhættusamþjöppun,
   f) fjárfesting í aðildarfyrirtækinu skal ekki vera meiri en 5% eignasafnsins
  í heild og, þegar aðildarfyrirtækið er hluti af samstæðu, skal fjárfesting í
 fyrirtækjum í sömu samstæðu og aðildarfyrirtækið tilheyrir ekki vera yfir 10%
                                 eignasafnsins.
    Þegar nokkur fyrirtæki greiða til stofnunarinnar skal fjárfesting í þessum
 aðildarfyrirtækjum vera varfærin og með hliðsjón af nauðsyn þess að dreifingin
                              sé nægjanlega mikil.
    Aðildarríkin geta ákveðið að framfylgja ekki kröfunum, sem um getur í e- og
               f-lið, gagnvart fjárfestingum í ríkisskuldabréfum.
 2. Heimaaðildarríkið skal banna stofnuninni að taka lán eða taka á sig ábyrgð
   fyrir hönd þriðju aðila. Aðildarríki geta hins vegar heimilað stofnunum að
stunda lántökur að nokkru marki, þó einungis til að afla lausafjár og til skamms
                                     tíma.
  3. Aðildarríkin skulu ekki gera kröfu um að stofnanir á yfirráðasvæði þeirra
                      fjárfesti í tilteknum eignaflokkum.
    4. Aðildarríkin skulu ekki skilyrða fjárfestingarákvarðanir stofnunar á
       yfirráðasvæði þeirra eða forstöðumann fjárfestinga við neins konar
     fyrirframsamþykki eða kerfisbundna tilkynningarskyldu, sbr. þó 12. gr.
5. Aðildarríkjunum er heimilt, í samræmi við ákvæði 1.4. mgr., að mæla fyrir um
  ítarlegri reglur um stofnanir á yfirráðasvæðum þeirra, þar á meðal reglur um
magn, að því tilskildu að þær séu rökstuddar út frá varfærnissjónarmiði, til að
         endurspegla öll lífeyriskerfi sem þessar stofnanir starfrækja.
    Aðildarríkjunum er einkum heimilt að beita ákvæðum um fjárfestingar sem eru
                sambærilegar við ákvæðin í tilskipun 2002/83/EB.
        Aðildarríkin skulu þó ekki hindra stofnanir í eftirfarandi atriðum:
          a) að fjárfesta fyrir allt að 70% eignanna sem eru til jöfnunar
    tryggingaskuldar eða alls stofnsins í kerfum þar sem sjóðfélagarnir bera
fjárfestingaáhættuna í hlutabréfum, framseljanlegum verðbréfum sem farið er með
eins og hlutabréf og fyrirtækjaskuldabréfum, skráðum á skipulegum mörkuðum og að
   ákveða hlutfallslegt vægi þessara verðbréfa í fjárfestingasamvali þeirra.
   Aðildarríkjum er þó heimilt, að því tilskildu að slíkt sé rökstutt út frá
      varfærnissjónarmiði, að nota lægri mörk gagnvart stofnunum sem bjóða
lífeyriskjör með langtímavaxtaábyrgð, bera fjárfestingaáhættuna og gangast sjálf
                                  í ábyrgðir,
          b) að fjárfesta fyrir allt að 30% eignanna sem eru til jöfnunar
 tryggingaskuldar í eignum sem tilgreindar eru í öðrum gjaldmiðlum en þeim sem
                      skuldbindingarnar eru tilgreindar í,
                    c) að fjárfesta í áhættufjármagnsmörkuðum.
6. Ákvæði 5. mgr. skulu ekki koma í veg fyrir að aðildarríkin geti krafist þess
  að stofnanir á yfirráðasvæði þeirra beiti strangari reglum um fjárfestingar,
 einnig gagnvart einstökum stofnunum, að því tilskildu að þær séu rökstuddar út
    frá varfærnissjónarmiði, einkum með hliðsjón af þeim skuldbindingum sem
                            stofnunin gengst undir.
  7. Þegar um er að ræða starfsemi yfir landamæri, eins og getur um í 20. gr.,
geta lögbær yfirvöld í sérhverju gistiaðildarríki krafist þess að reglurnar, sem
settar eru fram í annarri undirgrein, gildi um stofnunina í heimaaðildarríkinu.
 Í því tilviki gilda þessar reglur einungis um þann hluta eigna stofnunarinnar
 sem er sambærilegur starfseminni sem fer fram í tilteknu gistiaðildarríki. Þær
  skulu enn fremur einungis gilda ef sömu eða strangari reglur gilda einnig um
                        stofnanir í gistiaðildarríkinu.
          Reglurnar, sem um getur í fyrstu undirgrein, eru sem hér segir:
      a) stofnunin skal ekki fjárfesta fyrir meira en 30% af þessum eignum í
hlutabréfum, öðrum verðbréfum sem farið er með sem hlutabréf og skuldabréfum sem
  eru ekki skráð á skipulegan markað eða fjárfesta fyrir a.m.k. 70% af þessum
    eignum í hlutabréfum, öðrum verðbréfum sem farið er með sem hlutabréf og
                skuldabréfum sem eru skráð á skipulegan markað,
       b) stofnunin skal ekki fjárfesta fyrir meira en 5% af þessum eignum í
 hlutabréfum og öðrum verðbréfum sem farið er með eins og hlutabréf, skuldabréf
  og aðra peninga- og fjármagnsmarkaðsgerninga sem sama fyrirtæki gefur út, og
 ekki fyrir meira en 10% af þessum eignum í hlutabréfum og öðrum verðbréfum sem
farið er með eins og hlutabréf, skuldabréfum og skuldabréfum sem ekki er verslað
   með á almennum markaði og öðrum peninga- og fjármagnsmarkaðargerningum sem
                 fyrirtæki sem tilheyra sömu samstæðu gefa út,
   c) stofnunin skal ekki fjárfesta fyrir meira en 30% af þessum eignum í eignum
   sem tilgreindar eru í öðrum gjaldmiðlum en þeim sem skuldbindingarnar eru
                                 tilgreindar í.
     Til þess að fara að þessum kröfum getur heimaaðildarríkið krafist þess að
                         eignunum sé haldið aðgreindum.
                           19. gr. Stjórnun og varsla
 1. Aðildarríkin skulu ekki standa gegn því að stofnanir tilnefni forstöðumenn
fjárfestinga sem hafa staðfestu í öðru aðildarríki og tilhlýðilegt umboð til að
    annast þessa starfsemi, til að stýra fjárfestingasamvalinu í samræmi við
 tilskipun 85/611/EBE, 93/22/EBE, 2000/12/EB and 2002/83/EB og einnig þá sem um
                  getur í 1. mgr. 2. gr. í þessari tilskipun.
2. Aðildarríki skulu ekki standa gegn því að stofnanir tilnefni aðila til vörslu
     á eignum sínum, vörsluaðila, sem hafa staðfestu í öðru aðildarríki og
 tilhlýðilegt umboð í samræmi við tilskipun 93/22/EBE eða tilskipun 2000/12/EB
   eða eru viðurkennd fjárvörslufyrirtæki í skilningi tilskipunar 85/611/EBE.
      Ákvæðið sem um getur í þessari málsgrein skal ekki koma í veg fyrir að
    heimaaðildarríkið geri tilnefningu vörsluaðila eða fjárvörslufyrirtækis
                                   lögboðna.
 3. Sérhvert aðildarríki skal gera þær ráðstafanir sem nauðsynlegar eru til að
 það geti bannað samkvæmt landslögum, í samræmi við 14. gr., að eignum í umsjón
 vörsluaðila eða fjárvörslufyrirtækis á yfirráðasvæði þess sé ráðstafað að vild
              ef heimaðildarríki stofnunarinnar fer fram á slíkt.
                        20. gr. Starfsemi yfir landamæri
      1. Með fyrirvara um innlenda félagsmála- og vinnulöggjöf um skipulag
 lífeyriskerfa, þ.m.t. skylduaðild og niðurstöður almennra kjarasamninga, skulu
aðildarríki heimila fyrirtækjum á yfirráðasvæðum sínum að greiða til stofnana um
 starfstengdan lífeyri sem veitt hefur verið leyfi fyrir í öðrum aðildarríkjum.
  Þau skulu einnig heimila stofnunum um starfstengdan lífeyri, sem veitt hefur
     verið leyfi fyrir á yfirráðasvæðum þeirra, að samþykkja greiðslur frá
               fyrirtækjum á yfirráðasvæðum annarra aðildarríkja.
2. Um stofnun, sem óskar eftir því að samþykkja greiðslur frá aðildarfyrirtæki á
yfirráðasvæði annars aðildarríkis, gildir að lögbær yfirvöld í heimaaðildarríki
 hennar hafi veitt til þess heimild áður, eins og um getur í 5. mgr. 9. gr. Hún
  skal tilkynna lögbærum yfirvöldum heimaaðildarríkisins, þar sem henni hefur
  verið veitt leyfi, að hún hyggist samþykkja greiðslur frá aðildarfyrirtæki á
                       yfirráðasvæði annars aðildarríkis.
  3. Aðildarríki skulu krefjast þess að stofnanir á yfirráðasvæði þeirra, sem
áforma að fá greiðslur frá fyrirtæki á yfirráðasvæði annars aðildarríkis, leggi
   fram eftirfarandi upplýsingar þegar þau gefa út tilkynningu skv. 2. mgr.:
                    a) gistiaðildarríkið eða gistiaðildarríkin,
                          b) heiti aðildarfyrirtækisins,
            c) aðaleinkenni lífeyriskerfisins sem starfrækja skal fyrir
                               aðildarfyrirtækið.
 4. Í því tilviki að lögbært yfirvald í heimaðildarríki fær tilkynningu skv. 2.
    mgr., og ef það hefur ekki ástæðu til að efast um að stjórnskipulag eða
fjárhagsstaða stofnunarinnar eða orðstír og fagþekking eða reynsla þeirra aðila
       sem reka stofnunina séu samrýmanleg rekstrinum sem áformaður er í
  gistiaðildarríkinu, skal það, innan þriggja mánaða frá því að það fær allar
   upplýsingar, sem um getur í 3. mgr., senda þessar upplýsingar til lögbærra
            yfirvalda gistiaðildarríkisins og láta stofnunina vita.
  5. Lögbær yfirvöld í gistiaðildarríki skulu, áður en stofnunin hefur rekstur
   lífeyriskerfis fyrir aðildarfyrirtæki í öðru aðildarríki, og eigi síðar en
tveimur mánuðum eftir að þau fá upplýsingarnar sem um getur í 3. mgr., tilkynna
lögbærum yfirvöldum í heimaðaðildarríkinu, ef við á, um þær kröfur í félagsmála-
 og vinnulöggjöf sem eiga við um starfstengdan lífeyri og segir til um hvernig
lífeyriskerfi, sem fyrirtæki í gistiaðildarríki greiðir til, skuli starfrækt og
 aðrar reglur sem beita skal í samræmi við 7. mgr. 18. gr. og 7. mgr. þessarar
greinar. Lögbær yfirvöld í heimaaðildarríkinu skulu láta stofnuninni í té þessar
                                  upplýsingar.
    6. Þegar stofnun berst tilkynning, sem um getur í 5. mgr., eða ef engin
  tilkynning hefur borist frá lögbærum yfirvöldum í heimaaðildarríki þegar sá
frestur rennur út, sem kveðið er á um í 5. mgr., er stofnuninni heimilt að hefja
  rekstur lífeyriskerfisins sem fyrirtæki í gistiaðildarríkinu greiðir til, í
 samræmi við kröfur félagsmála- og vinnulöggjafar gistiaðildarríkisins sem eiga
  við um starfstengdan lífeyri og allar reglur sem beita skal í samræmi við 7.
                   mgr. 18. gr. og 7. mgr. þessarar greinar.
7. Um stofnun, sem fyrirtæki í öðru aðildarríki greiðir til, skulu einnig gilda,
að því er varðar sambærilega sjóðfélaga allar upplýsingakröfur sem settar eru af
   lögbærum yfirvöldum í gistiaðildarríkinu um stofnanir í því aðildarríki, í
                              samræmi við 11. gr.
  8. Lögbær yfirvöld í gistiaðildarríkinu skulu tilkynna lögbærum yfirvöldum í
   heimaaðildarríkinu um allar verulegar breytingar á kröfum í félagsmála- og
vinnulöggjöf heimaaðildarríkisins sem eiga við um starfstengd lífeyriskerfi sem
kunna að hafa áhrif á eiginleika lífeyriskerfisins að því marki sem það snertir
  rekstur lífeyriskerfisins sem fyrirtæki í gistiaðildarríkinu greiðir til og
 breytingar á öllum reglum sem verður að beita í samræmi við 7. mgr. 18. gr. og
                           7. mgr. þessarar greinar.
9. Stofnunin skal sæta stöðugu eftirliti lögbærra yfirvalda í gistiaðildarríkinu
þar sem fylgst er með því að starfsemin fari fram í samræmi við kröfur í vinnu-
     og félagsmálalöggjöf gistiaðildarríkisins sem eiga við um starfstengd
  lífeyriskerfi, sem um getur í 5. mgr., og upplýsingakröfur sem um getur í 7.
  mgr. Ef þetta eftirlit leiðir í ljós brot á reglum ber lögbærum yfirvöldum í
 gistiaðildarríkinu að tilkynna lögbærum yfirvöldum í heimaaðildarríkinu um það
   tafarlaust. Lögbær yfirvöld í heimaaðildarríkinu skulu, með samhæfingu við
lögbær yfirvöld í gistiaðildarríkinu, gera þær ráðstafanir sem nauðsynlegar eru
   til að tryggja að stofnunin láti af hinu uppgötvaða broti á félagsmála- og
                                 vinnulöggjöf.
   10. Ef stofnunin heldur áfram að brjóta viðeigandi ákvæði í félagsmála- og
     vinnulöggjöf gistiaðildarríkisins, sem eiga við um svið starfstengdra
lífeyriskerfa, þrátt fyrir ráðstafanir sem lögbær yfirvöld í heimaaðildarríkinu
      hafa gert eða vegna þess að viðeigandi ráðstafanir eru ekki gerðar í
 heimaaðildarríkinu, er lögbærum yfirvöldum í gistiaðildarríkinu heimilt, eftir
    að hafa tilkynnt lögbærum yfirvöldum í heimaðildarríkinu um það, að gera
  viðeigandi ráðstafanir til að koma í veg fyrir eða refsa fyrir frekari brot,
  þ.m.t. að koma í veg fyrir rekstur stofnunarinnar í gistiaðildarríkinu fyrir
          aðildarfyrirtækið að því marki sem ýtrustu nauðsyn ber til.
       21. gr. Samvinna milli aðildarríkjanna og framkvæmdastjórnarinnar
     1. Aðildarríkin skulu tryggja með viðeigandi hætti að beiting þessarar
  tilskipunar sé samræmd með reglulegum skiptum á upplýsingum og reynslu í því
  skyni að þróa bestu starfsvenjur á þessu sviði og nánara samstarf og skulu á
þann hátt koma í veg fyrir röskun á samkeppni og skapa aðstæður sem nauðsynlegar
               eru fyrir snurðulausa félagsaðild yfir landamæri.
   2. Framkvæmdastjórnin og lögbær yfirvöld í aðildarríkjunum skulu hafa nána
samvinnu í því skyni að auðvelda eftirlit með rekstri stofnana um starfstengdan
                                    lífeyri.
  3. Hvert aðildarríki skal skýra framkvæmdastjórninni frá öllum meiri háttar
      vandkvæðum sem upp kunna að koma við framkvæmd þessarar tilskipunar.
    Framkvæmdastjórnin og lögbær yfirvöld þeirra aðildarríkja sem hlut eiga að
    máli skulu skoða slík vandkvæði svo fljótt sem unnt er til þess að finna
                               viðeigandi lausn.
  4. Fjórum árum eftir gildistöku þessarar tilskipunar skal framkvæmdastjórnin
    leggja fram skýrslu þar sem eftirfarandi atriði hafa verið endurskoðuð:
        a) beiting 18. gr. og framfarir sem hafa orðið í aðlögun innlendra
                               eftirlitskerfa og
    b) beiting annarrar undirgreinar 2. mgr. 19. gr., einkum aðstæður sem fyrir
    hendi eru í aðildarríkjum varðandi notkun fjárvörslufyrirtækja og hvaða
                       hlutverki þau gegna þar sem við á.
 5. Lögbærum yfirvöldum í gistiaðildarríkinu er heimilt að fara fram á það við
 lögbær yfirvöld í heimaaðildarríkinu að þau ákveði að halda eignum og skuldum
 stofnunarinnar aðgreindum, eins og kveðið er á um í 3. mgr. 16. gr. og 7. mgr.
                                    18. gr.
                               22. gr. Framkvæmd
 1. Aðildarríkin skulu samþykkja nauðsynleg lög og stjórnsýslufyrirmæli til að
   fara að tilskipun þessari fyrir 23. september 2005. Þau skulu tilkynna það
                       framkvæmdastjórninni þegar í stað.
    Þegar aðildarríkin samþykkja þessar ráðstafanir skal vera í þeim tilvísun í
      þessa tilskipun eða þeim fylgja slík tilvísun þegar þær verða birtar
     opinberlega. Aðildarríkin skulu setja nánari reglur um slíka tilvísun.
2. Aðildarríkin skulu senda framkvæmdastjórninni helstu ákvæði úr landslögum sem
             þau samþykkja um málefni sem tilskipun þessi nær til.
3. Aðildarríkjunum er heimilt að fresta til 23. september 2010 beitingu 1. og 2.
       mgr. 17. gr. gagnvart stofnunum á yfirráðasvæði þeirra sem ekki ná
lágmarksmörkum um eigið fé sem krafist er skv. 1. og 2. mgr. 17. gr. á þeim degi
sem tiltekinn er í 1. mgr. þessarar greinar. Hins vegar er stofnunum, sem æskja
   þess að starfrækja lífeyriskerfi yfir landamæri í skilningi 20. gr., ekki
     heimilt að gera það fyrr en þær uppfylla reglur þessarar tilskipunar.
 4. Aðildarríkjum er heimilt að fresta til 23. september 2010 að beita f-lið 1.
mgr. 18. gr. gagnvart stofnunum á yfirráðasvæði þeirra. Hins vegar er stofnunum,
 sem æskja þess að starfrækja lífeyriskerfi yfir landamæri í skilningi 20. gr.,
    ekki heimilt að gera það fyrr en þær hlíta reglum þessarar tilskipunar.
                               23. gr. Gildistaka
  Tilskipun þessi öðlast gildi á þeim degi sem hún birtist í Stjórnartíðindum
                               Evrópusambandsins.
                              24. gr. Viðtakendur
                Tilskipun þessari er beint til aðildarríkjanna.
   ^(1)Stjtíð. EB C 96 E, 27.3.2001, bls. 136. ^(2)Stjtíð. EB C 155, 29.5.2001,
 bls. 26. ^(3)Álit Evrópuþingsins frá 4. júlí 2001 (ESB C 65 E, 14.3.2002, bls.
  135). Sameiginleg afstaða ráðsins frá 5. nóvember 2002 (hefur enn ekki verið
birt í Stjórnartíðindum) og ákvörðun Evrópuþingsins frá 12. mars 2003 (hefur enn
   ekki verið birt í Stjórnartíðindum) og ákvörðun ráðsins frá 13. maí 2003.
 ^(4)Stjtíð. EB L 283, 28.10.1980, bls. 23. Tilskipuninni var síðast breytt með
  tilskipun 2002/74/EB Evrópuþingsins og ráðsins (Stjtíð. EB L 270, 8.10.2002,
   bls. 10). ^(5)Reglugerð ráðsins (EBE) nr. 1408/71 frá 14. júní um beitingu
almannatryggingareglna gagnvart launþegum, sjálfstætt starfandi einstaklingum og
    aðstandendum þeirra sem flytjast á milli aðildarríkja (Stjtíð. EB L 149,
5.7.1971, bls. 2). Reglugerðinni var síðast breytt með reglugerð Evrópuþingsins
      og ráðsins (EB) nr. 1386/2001 (Stjtíð. EB L 187, 10.7.2001, bls. 1).
     ^(6)Reglugerð ráðsins (EBE) nr. 574/72 frá 21. mars 1972 sem fastsetur
    málsmeðferð vegna framkvæmdar reglugerðar (EBE) nr. 1408/71 um beitingu
almannatryggingareglna gagnvart launþegum, sjálfstætt starfandi einstaklingum og
aðstandendum þeirra sem flytjast á milli aðildarríkja (Stjtíð. L 74, 27.3.1972,
 bls. 1). Reglugerðinni var síðast breytt með reglugerð framkvæmdastjórnarinnar
  (EB) nr. 410/2002 (Stjtíð. EB L 62, 5.3.2002, bls. 17). ^(7)Fyrsta tilskipun
         ráðsins 73/239/EBE frá 24. júlí 1973 um samræmingu á lögum og
   stjórnsýslufyrirmælum til að hefja og reka starfsemi á sviði frumtrygginga
annarra en líftrygginga (Stjtíð. EB L 228, 16.8.1973, bls. 3). Tilskipuninni var
 síðast breytt með tilskipun Evrópuþingsins og ráðsins 2002/13/EB (Stjtíð. EB L
77, 20.3.2002, bls. 17). ^(8)Tilskipun ráðsins 85/611/EBE frá 20. desember 1985
  um samræmingu á lögum og stjórnsýslufyrirmælum um fyrirtæki um sameiginlega
fjárfestingu í framseljanlegum verðbréfum (UCITS) (Stjtíð. EB L 375, 31.12.1985,
bls. 3). Tilskipuninni var síðast breytt með tilskipun Evrópuþingsins og ráðsins
    2001/108/EB (Stjtíð. EB L 41, 13.2.2002, bls. 35). ^(9)Tilskipun ráðsins
 93/22/EBE frá 10. maí 1993 um fjárfestingarþjónustu á sviði verðbréfaviðskipta
  (Stjtíð. EB L 141, 11.6.1993, bls. 27). Tilskipuninni var síðast breytt með
 tilskipun Evrópuþingsins og ráðsins 2000/64/EB (Stjtíð. EB L 290, 17.11.2000,
bls. 27). ^(10)Tilskipun Evrópuþingsins og ráðsins 2000/12/EB frá 20. mars 2000
   um stofnun og rekstur lánastofnana (Stjtíð. EB L 126, 26.5.2000, bls. 1).
Tilskipuninni var breytt með tilskipun 2000/28/EB (Stjtíð. EB L 275, 27.10.2000,
 bls. 37). ^(11)Tilskipun Evrópuþingsins og ráðsins 2002/83/EB frá 5. nóvember
         2002 um líftryggingar (Stjtíð. EB L 345, 19.12.2002, bls. 1).

References

   Visible links
   1. file://1997129.html
   2. file://1997129.html
   3. file://1997129.html#g36
   4. file://1997129.html#g37
   5. file://1997129.html#g55
