
   --------------------------------------------------------------------------

                             Lög um opinber innkaup

                              2007 nr. 84 30. mars

   --------------------------------------------------------------------------

                 Ferill málsins á Alþingi.   Frumvarp til laga.

Tóku gildi 17. apríl 2007 nema 2. og 3. málsl. 2. mgr. 19. gr. sem tóku gildi 1.
janúar 2008. EES-samningurinn: XVI. viðauki tilskipun 2004/18/EB. Breytt með l.
 56/2011 (tóku gildi 1. júní 2011) og l. 126/2011 (tóku gildi 30. sept. 2011).

                           1. þáttur. Almenn ákvæði.
                I. kafli. Tilgangur, orðskýringar og gildissvið.
                           1. gr. Tilgangur laganna.
 Tilgangur laga þessara er að tryggja jafnræði fyrirtækja við opinber innkaup,
stuðla að hagkvæmni í opinberum rekstri með virkri samkeppni og efla nýsköpun og
          þróun við innkaup hins opinbera á vörum, verkum og þjónustu.
                              2. gr. Orðskýringar.
                 Merking orða í lögum þessum er sem hér segir:
        1. Almenn fjarskiptaþjónusta: Fjarskiptaþjónusta sem yfirvöld hafa
       sérstaklega falið einu eða fleiri fjarskiptafyrirtækjum að veita.
    2. Almennt fjarskiptanet: Kerfi fyrir almenn fjarskipti sem gerir kleift að
    flytja merki milli skilgreindra nettengipunkta með rafþræði, örbylgjum,
                 ljóstækniaðferðum eða öðrum rafsegulaðferðum.
     3. Almennt útboð: Innkaupaferli þar sem hvaða fyrirtæki sem er getur lagt
                                  fram tilboð.
   4. Bjóðandi: Fyrirtæki sem lagt hefur fram tilboð í útboði, svo sem í almennu
           eða lokuðu útboði, samningskaupum eða samkeppnisviðræðum.
    5. Fjarskiptaþjónusta: Þjónusta sem að hluta eða öllu leyti felst í því að
    beina merkjum um almenna fjarskiptanetið með fjarskiptaaðferðum öðrum en
                           hljóðvarpi eða sjónvarpi.
    6. Fyrirtæki: Samheiti, notað til einföldunar, yfir verktaka, seljanda vöru
                             og veitanda þjónustu.
    7. Gagnvirkt innkaupakerfi: Fyllilega rafrænt ferli við algeng innkaup sem
 mögulegt er að gera á almennum markaði þannig að kröfum kaupanda sé fullnægt,
 enda sé ferlið tímabundið og, meðan á því stendur, opið öllum fyrirtækjum sem
 fullnægja skilyrðum fyrir þátttöku í kerfinu og lagt hafa fram kynningarboð í
                             samræmi við skilmála.
    8. Hönnunarsamkeppni: Ferli sem gerir kaupanda kleift að afla áætlunar eða
hönnunar, einkum á sviði skipulags lands og bæja, húsagerðarlistar og verkfræði
 eða gagnavinnslu, sem valin hefur verið af dómnefnd eftir samkeppni sem farið
                        hefur fram með eða án verðlauna.
     9. Lokað útboð: Innkaupaferli þar sem aðeins þau fyrirtæki sem valin hafa
verið af kaupanda geta lagt fram tilboð en hvaða fyrirtæki sem er getur sótt um
                                að taka þátt í.
    10. Miðlæg innkaupastofnun: Opinber aðili skv. 3. gr. sem aflar vöru og/eða
þjónustu fyrir aðra kaupendur eða gerir verksamninga eða rammasamninga um verk,
                   vörur eða þjónustu ætlaða öðrum kaupendum.
   11. Nettengipunktur: Allar efnislegar tengingar og tækniforskriftir varðandi
  aðgang að þeim sem eru hluti af almenna fjarskiptanetinu og nauðsynlegar eru
             fyrir aðgang og skilvirk fjarskipti um viðkomandi net.
      12. Opinber aðili eða kaupandi: Ríki, sveitarfélög, stofnanir þeirra og
                  samtök og aðrir opinberir aðilar skv. 3. gr.
      13. Opinberir samningar: Allir samningar sem falla undir 1. mgr. 4. gr.
    14. Rafrænar aðferðir: Notkun rafræns búnaðar til að vinna (þar á meðal með
  stafrænni samþjöppun) og geyma gögn sem eru send, er miðlað og tekið við með
        rafþræði, útvarpi, ljóstækniaðferðum eða öðrum rafsegulaðferðum.
     15. Rafrænt uppboð: Endurtekið ferli þar sem ný og lægri verð, og/eða ný
  verðgildi fyrir ákveðin atriði í tilboðum, eru sett fram með rafrænum hætti,
eftir að kaupandi hefur tekið fulla afstöðu til þeirra í upphafi, þannig að unnt
                    er að meta þau með sjálfvirkum aðferðum.
    16. Rammasamningur: Samningur sem einn eða fleiri kaupendur skuldbinda sig
    til að gera við eitt eða fleiri fyrirtæki í þeim tilgangi að slá föstum
skilmálum einstakra samninga sem gerðir verða á tilteknu tímabili, einkum að því
                  er varðar verð og fyrirhugað magn, ef við á.
   17. Ritaður eða skriflegur: Hvers konar tjáning sem samanstendur af orðum eða
tölum sem lesa má, kalla má fram og miðla, þar á meðal upplýsingar sem miðlað er
                   og varðveittar eru með rafrænum aðferðum.
   18. Sameiginlegt innkaupaorðasafn (CPV): Tilvísunarflokkunarkerfi sem gildir
     um opinbera samninga og var samþykkt með reglugerð framkvæmdastjórnar
 Evrópusambandsins (EB) nr. 2195/2002 ásamt því sem samræmi við aðrar gildandi
  skrár var tryggt. Ef upp kemur mismunandi túlkun um gildissvið laga þessara
    vegna ósamræmis milli þessarar skrár og NACE-skrárinnar, sbr. I. viðauka
 tilskipunarinnar, eða vegna ósamræmis milli skrárinnar og CPC-skrárinnar, sbr.
  II. viðauka tilskipunarinnar, skulu NACE-skráin og CPC-skráin hafa forgang.
    19. Samkeppnisviðræður: Innkaupaferli sem hvaða fyrirtæki sem er getur sótt
 um að taka þátt í og felst í því að kaupandi stýrir viðræðum við þau fyrirtæki
  sem valin hafa verið til að taka þátt í ferlinu, allt með það að markmiði að
þróa einn eða fleiri valkosti sem mætt geta kröfum hans, enda séu þessar kröfur
    lagðar til grundvallar þegar umsækjendum er boðið að leggja fram tilboð.
     20. Samningskaup: Þegar kaupandi ræðir við fyrirtæki sem hann hefur valið
   samkvæmt fyrirframákveðnu ferli og semur um skilmála samnings við eitt eða
                               fleiri fyrirtæki.
    21. Sérleyfissamningur um verk: Verksamningur þar sem endurgjald fyrir verk
felst annaðhvort eingöngu í rétti til að nýta sér verkið eða í rétti til að nýta
                  sér verkið ásamt fjárgreiðslu frá kaupanda.
     22. Sérleyfissamningur um þjónustu: Þjónustusamningur þar sem endurgjald
fyrir þjónustu felst annaðhvort eingöngu í rétti til að nýta sér þjónustuna eða
      í rétti til að nýta sér þjónustuna ásamt fjárgreiðslu frá kaupanda.
   23. Staðall: Forskrift sem samþykkt er af viðurkenndri staðlastofnun og beita
 má endurtekið og að staðaldri án þess að skylt sé að fara eftir henni. Staðall
               er opinbert skjal og ætlaður til frjálsra afnota.
   24. Tilskipunin: Tilskipun Evrópuþingsins og ráðsins 2004/18/EB um samræmingu
reglna um útboð og gerð opinberra verksamninga, vörusamninga og þjónustusamninga
   frá 31. mars 2004, eins og hún var tekin upp í EES-samninginn með ákvörðun
   sameiginlegu EES-nefndarinnar nr. 68/2006 sem birt var 7. september 2006 í
         EES-viðbæti við Stjórnartíðindi Evrópusambandsins nr. 44/2006.
     25. Verksamningar eða opinberir verksamningar: Allir samningar sem falla
                              undir 2. mgr. 4. gr.
   26. Verktaki, seljandi vöru og veitandi þjónustu: Einstaklingur eða lögaðili,
  þar á meðal opinberir aðilar, eða hópur slíkra einstaklinga og/eða aðila sem
          bjóða fram á markaði framkvæmd verks, vöru og/eða þjónustu.
     27. Vörusamningar eða opinberir vörusamningar: Allir samningar sem falla
                              undir 3. mgr. 4. gr.
   28. Þátttakandi: Fyrirtæki sem leitar eftir því að taka þátt í lokuðu útboði,
                     samningskaupum eða samkeppnisviðræðum.
    29. Þjónustusamningar eða opinberir þjónustusamningar: Allir samningar sem
                           falla undir 4. mgr. 4. gr.
   30. Örútboð: Innkaupaferli þar sem kaupandi leitar, með hæfilegum fyrirvara,
skriflegra tilboða meðal tiltekinna rammasamningshafa um skilmála sem ekki hefur
verið mælt fyrir um í viðkomandi rammasamningi og lýkur jafnan með samningi við
 þann bjóðanda sem leggur fram besta tilboðið á grundvelli þeirra valforsendna
               sem fram koma í útboðsskilmálum rammasamningsins.
                  3. gr. Opinberir aðilar sem lögin taka til.
 Lög þessi taka til ríkis, sveitarfélaga, stofnana þeirra og annarra opinberra
 aðila, sbr. 2. mgr. Lögin taka einnig til samtaka sem þessir aðilar, einn eða
                         fleiri, kunna að hafa með sér.
    Aðili telst opinber ef hann getur borið réttindi og skyldur að lögum og
sérstaklega hefur verið stofnað til hans í því skyni að þjóna almannahagsmunum,
 enda reki hann ekki starfsemi sem jafnað verður til starfsemi einkaaðila, svo
 sem á sviði viðskipta eða iðnaðar. Auk þess skal eitthvert eftirfarandi atriða
                               eiga við um hann:
   a. Starfsemi hans er að mestu leyti rekin á kostnað ríkis eða sveitarfélaga,
stofnana þeirra eða annarra opinberra aðila. Miðað skal við að aðili sé að mestu
  leyti rekinn á kostnað ríkis eða sveitarfélaga, stofnana þeirra eða annarra
      opinberra aðila ef opinber fjármögnun nemur meira en 50% af árlegum
                               rekstrarkostnaði.
   b. Hann lýtur yfirstjórn ríkis eða sveitarfélaga, stofnana þeirra eða annarra
                                opinberra aðila.
    c. Hann lýtur sérstakri stjórn sem ríki eða sveitarfélög, stofnanir þeirra
                eða aðrir opinberir aðilar skipa að meiri hluta.
  Þeir opinberu aðilar sem taldir eru upp í 1. viðbæti ákvörðunar sameiginlegu
   EES-nefndarinnar nr. 68/2006, sem birt var 7. september 2006 í EES-viðbæti
    Stjórnartíðinda ESB nr. 44/2006, skulu allir teljast opinberir aðilar í
                          skilningi þessarar greinar.
                      4. gr. Samningar sem lögin taka til.
 Lög þessi taka til skriflegra samninga um fjárhagslegt endurgjald sem einn eða
   fleiri kaupendur skv. 3. gr. gera við eitt eða fleiri fyrirtæki og hafa að
 markmiði framkvæmd verks, sölu vara eða veitingu þjónustu í skilningi laganna.
Til verksamninga teljast samningar sem hafa að markmiði framkvæmd, eða framkvæmd
og hönnun, á þeim verkum sem annars vegar greinir í I. viðauka tilskipunarinnar
 en hins vegar verkum, eða framkvæmd verks, með hvers konar aðferðum sem svara
 eiga til krafna sem kaupandi hefur sett fram. Með verki í þessum skilningi er
  átt við afrakstur mannvirkjagerðar eða verkfræðilegra aðferða sem getur, sem
              slíkur, þjónað efnahagslegu eða tæknilegu hlutverki.
   Til vörusamninga teljast aðrir samningar en ræðir um í 2. mgr. sem hafa að
  markmiði kaup, leigu eða fjármögnunarleigu, með eða án kaupréttar, á vörum.
   Samningur sem felur í sér tilfallandi ísetningu eða uppsetningu vöru telst
                                 vörusamningur.
 Til þjónustusamninga teljast samningar sem ekki eru verk- eða vörusamningar og
       hafa að markmiði veitingu þjónustu sem tilgreind er í II. viðauka
tilskipunarinnar. Ef samningur nær bæði til kaupa á vöru og þjónustu í skilningi
 II. viðauka tilskipunarinnar skal hann teljast þjónustusamningur ef sá þáttur
    samningsins sem lýtur að þjónustu nemur hærri fjárhæð en vöruþátturinn.
   Samningur sem hefur að markmiði veitingu þjónustu í skilningi II. viðauka
    tilskipunarinnar og felur í sér tilfallandi verk í skilningi I. viðauka
   tilskipunarinnar, með hliðsjón af meginmarkmiði samningsins, skal teljast
                               þjónustusamningur.
                      5. gr. Samningar á sviði varnarmála.
  Lög þessi gilda um samninga á sviði varnarmála skv. 123. gr. samningsins um
         Evrópska efnahagssvæðið ef ekki er kveðið á um annað í lögum.
     6. gr. Samningar sem sérstaklega eru undanskildir gildissviði laganna.
                 Lögin taka ekki til þjónustusamninga er varða:
       a. Kaup eða leigu, gegn hvers konar fjárhagslegu endurgjaldi, á jörð,
 byggingum sem þegar hafa verið reistar eða öðrum fasteignum eða réttindum yfir
  þeim. Samningar um fjármálaþjónustu sem gerðir eru fyrir, eftir eða samhliða
   samningnum um kaup eða leigu á fasteign falla þó undir gildissvið laganna.
     b. Kaup, þróun og framleiðslu á dagskrárefni fyrir útvarp og sjónvarp eða
                          samninga um útsendingartíma.
                         c. Gerðardóma og sáttameðferðir.
     d. Fjármálaþjónustu í tengslum við útgáfu, sölu, kaup eða aðilaskipti að
        verðbréfum eða öðrum sambærilegum gögnum og þjónustu seðlabanka.
                                 e. Vinnusamninga.
     f. Rannsókn og þróun á þjónustu, að frátöldum samningum þar sem kaupendur
     bera allan kostnað af þjónustunni og hafa einkarétt á að njóta góðs af
                         árangrinum í starfsemi sinni.
 Ráðherra getur með reglugerð ákveðið að ríkisstofnanir og ríkisfyrirtæki hagi
   innkaupum sínum samkvæmt lögum þessum einnig við gerð þeirra samninga sem
                               greinir í 1. mgr.
    7. gr. Samningar stofnana sem annast vatnsveitu, orkuveitu, flutninga og
                                 póstþjónustu.
  Lögin taka ekki til samninga sem undanþegnir eru tilskipun nr. 2004/17/EB um
    samræmingu reglna um innkaup stofnana sem annast vatnsveitu, orkuveitu,
flutninga og póstþjónustu, sbr. 3.7. gr. þeirrar tilskipunar, eins og hún hefur
     verið tekin upp í samninginn um Evrópska efnahagssvæðið, sbr. ákvörðun
  sameiginlegu EES-nefndarinnar nr. 68/2006, sem birt var 7. september 2006 í
 EES-viðbæti Stjórnartíðinda ESB nr. 44/2006, sbr. 2. mgr. 5. gr., 19. gr., 26.
                        gr. og 30. gr. sömu tilskipunar.
Ákvæði XIV. og XV. kafla laga þessara gilda um samninga sem þeir kaupendur gera
  sem reka eina eða fleiri tegundir þeirrar starfsemi sem um getur í 3.7. gr.
þeirrar tilskipunar sem um ræðir í 1. mgr. og eru gerðir vegna reksturs þeirrar
      starfsemi. Að öðru leyti taka lögin ekki til innkaupa þessara aðila.
 Ráðherra skal í reglugerð^1) mæla fyrir um innkaup þeirra aðila sem greinir í
    [2. mgr.],^2) til samræmis við skuldbindingar íslenska ríkisins á sviði
   opinberra innkaupa samkvæmt samningnum um Evrópska efnahagssvæðið og öðrum
                              milliríkjasamningum.
               ^1)Rg. 755/2007, sbr. 916/2008. ^2)L. 56/2011, 1. gr.
                      8. gr. Samningar á sviði fjarskipta.
  Lögin taka ekki til samninga sem hafa það að meginmarkmiði að stofna til eða
    reka almennt fjarskiptanet eða bjóða almenningi eina eða fleiri tegundir
                              fjarskiptaþjónustu.
        9. gr. Leynilegir samningar og samningar sem krefjast sérstakra
                               öryggisráðstafana.
    Lögin taka ekki til samninga sem lýstir eru leynilegir eða ef sérstökum
 öryggisráðstöfunum verður að beita við framkvæmd þeirra í samræmi við gildandi
lög og stjórnvaldsfyrirmæli eða ef grundvallarhagsmunir ríkisins krefjast þess.
       10. gr. Samningar sem gerðir eru á grundvelli milliríkjasamninga.
Lögin taka ekki til samninga sem lúta öðrum reglum um opinber innkaup og gerðir
 eru á grundvelli milliríkjasamnings íslenska ríkisins við eitt eða fleiri ríki
         utan Evrópska efnahagssvæðisins, eða aðildarríki stofnsamnings
    Fríverslunarsamtaka Evrópu, um kaup á vörum eða verkum til sameiginlegra
 framkvæmda eða hagnýtingar verka ríkjanna eða kaup á þjónustu sem ætluð er til
   sameiginlegra framkvæmda eða hagnýtingar áætlunar ríkjanna, enda sé slíkur
                  samningur tilkynntur Eftirlitsstofnun EFTA.
  Lögin taka ekki til samninga á grundvelli milliríkjasamnings um setu herliðs
þegar í hlut eiga fyrirtæki með staðfestu á Evrópska efnahagssvæðinu eða í öðrum
                                    ríkjum.
     Lögin taka ekki til samninga sem gerðir eru samkvæmt sérstökum reglum
                        alþjóðlegra stofnana um innkaup.
                    11. gr. Sérleyfissamningar um þjónustu.
    Að undanskilinni 14. gr. laganna gilda þau ekki um sérleyfissamninga um
     þjónustu. Ráðherra er þó heimilt með reglugerð að setja reglur um gerð
    sérleyfissamninga um þjónustu að því er varðar ríkið og ríkisstofnanir.
           12. gr. Samningar sem gerðir eru á grundvelli einkaréttar.
 Lögin taka ekki til þjónustusamninga sem gerðir eru við aðila eða félag aðila
   sem sjálfir teljast kaupendur eða á grundvelli einkaréttar sem þeir njóta
     samkvæmt lögum eða stjórnvaldsfyrirmælum sem eru í samræmi við reglur
                    samningsins um Evrópska efnahagssvæðið.
                   13. gr. Kostnaðarþátttaka opinberra aðila.
 Fylgja skal ákvæðum laga þessara við gerð samninga að jafnvirði 6.242.000 evra
eða meira, án virðisaukaskatts, sem kaupendur niðurgreiða meira en 50% þegar um
   er að ræða samninga um húsbyggingar og aðra mannvirkjagerð í skilningi I.
         viðauka tilskipunarinnar og einnig þegar samningur felur í sér
   byggingarframkvæmdir fyrir sjúkrahús, íþrótta- og tómstundaiðkun, skóla og
                        háskóla og opinbera stjórnsýslu.
  Þegar um er að ræða þjónustusamninga að jafnvirði 249.000 evra eða meira, án
      virðisaukaskatts, sem kaupendur niðurgreiða meira en 50% og tengjast
 verksamningi sem fellur undir 1. mgr. skal einnig fylgja ákvæðum laga þessara.
Hlutaðeigandi opinber aðili skal tryggja að farið sé að lögum þessum þegar annar
aðili gerir samning sem fellur undir 1. eða 2. mgr. Sama á við ef opinber aðili
    gerir samning fyrir hönd slíks aðila eða hefur umsjón með gerð samnings.

                          II. kafli. Almennar reglur.
                 14. gr. Jafnræði fyrirtækja við gerð samninga.
  Gæta skal jafnræðis og gagnsæis við opinber innkaup. Óheimilt er að mismuna
     fyrirtækjum á grundvelli þjóðernis eða af öðrum sambærilegum ástæðum.
 Það telst ekki andstætt jafnræði að áskilja að vara sé afhent, þjónusta veitt
 eða verk unnið á tilteknum stað, enda byggist slíkur áskilnaður á málefnalegum
                                    ástæðum.
                15. gr. Þeir sem njóta réttar samkvæmt lögunum.
  Réttar samkvæmt lögum þessum njóta fyrirtæki með staðfestu í einhverju ríkja
 Evrópska efnahagssvæðisins eða aðildarríkja stofnsamnings Fríverslunarsamtaka
  Evrópu. Þessi fyrirtæki skulu þó aldrei njóta lakari réttar en fyrirtæki frá
  öðrum ríkjum. Réttar samkvæmt lögum þessum njóta einnig fyrirtæki frá öðrum
     ríkjum að því marki sem þau eiga að njóta slíkra réttinda á grundvelli
               milliríkjasamnings sem íslenska ríkið hefur gert.
        Í reglugerð er heimilt að setja reglur til innleiðingar samnings
       Alþjóðaviðskiptastofnunarinnar (WTO) um opinber innkaup og annarra
 milliríkjasamninga um opinber innkaup sem íslenska ríkið kann að gerast aðili
                                      að.
               16. gr. Bann við mismunun við veitingu sérréttar.
    Ef öðrum aðila en kaupanda í skilningi laga þessara er veittur sér- eða
 einkaréttur til að veita opinbera þjónustu skal tryggja með þeirri athöfn sem
   kveður á um réttinn, svo sem í viðkomandi lögum, stjórnvaldsfyrirmælum eða
stjórnsýslusamningi, að aðilinn virði regluna um bann við mismunun á grundvelli
    þjóðernis við gerð vörusamninga í tengslum við starfrækslu þjónustunnar.
                            17. gr. Trúnaðarskylda.
Kaupanda er óheimilt að láta af hendi upplýsingar sem fyrirtæki hefur lagt fram
    sem trúnaðarupplýsingar. Til slíkra upplýsinga teljast einkum tækni- og
     viðskiptaleyndarmál auk þeirra atriða í tilboði sem leynt skulu fara.
Ákvæði 1. mgr. á ekki við ef annað leiðir af fyrirmælum laganna, sbr. einkum þau
   ákvæði sem kveða á um skyldu til að birta opinberlega tilkynningu um gerð
 samnings á Evrópska efnahagssvæðinu, sbr. 4. mgr. 35. gr. tilskipunarinnar, og
   upplýsa þátttakendur og bjóðendur um tiltekin atriði, sbr. 41. og 71. gr.
 tilskipunarinnar, sem og skyldu til að veita kærunefnd útboðsmála upplýsingar,
                              sbr. 5. mgr. 95. gr.
   Ákvæði 1. mgr. hefur ekki áhrif á skyldu opinbers aðila til að leggja fram
                    upplýsingar á grundvelli upplýsingalaga.
                  18. gr. Samningar bundnir við ákveðna hópa.
 Heimilt er að takmarka rétt til þátttöku í útboði við verndaða vinnustaði eða
    miða samning við að framkvæmd hans fari fram samkvæmt áætlun um verndaða
  vinnustaði þar sem flestir starfsmenn eru fatlaðir þannig að þeir geta ekki
       sinnt starfi á venjulegum vinnumarkaði vegna starfsorkuskerðingar.
  Ef innkaup eru yfir viðmiðunarfjárhæðum Evrópska efnahagssvæðisins, sbr. 3.
     þátt, skal vísa til 19. gr. tilskipunarinnar í tilkynningu um innkaup.
          [18. gr. a. Innkaup í öðru ríki Evrópska efnahagssvæðisins.
 [Ráðherra]^1) getur heimilað miðlægri innkaupastofnun að bjóða út innkaup, sem
 falla undir lög þessi, í öðru ríki Evrópska efnahagssvæðisins, hvort sem er í
  samstarfi við erlenda kaupendur, samtök þeirra eða fulltrúa, og/eða miðlægar
 innkaupastofnanir eða sér. Heimildin skal veitt fyrir hvert útboð fyrir sig að
undangenginni rökstuddri beiðni stofnunarinnar. Heimildin skal því aðeins veitt
  að fyrir liggi að reglur Evrópska efnahagssvæðisins um opinber innkaup hafi
  verið leiddar í lög í viðkomandi ríki og ástæða sé til að ætla að innkaup í
 ríkinu muni þjóna hagkvæmni eða virkri samkeppni og öðrum lögmætum sjónarmiðum
 við opinber innkaup. Um innkaup sem fram fara á grundvelli heimildar sem veitt
 er samkvæmt þessari grein gilda reglur viðkomandi ríkis, þar á meðal um kærur,
       gildi innkaupsákvarðana og skaðabætur. Í rökstuðningi fyrir beiðni
 innkaupastofnunar skal liggja fyrir sérstakt samkeppnismat. Við móttöku beiðni
        innkaupastofnunar skal [ráðuneytið]^1) leita eftir staðfestingu
      Samkeppniseftirlitsins á samkeppnismati innkaupastofnunar. Staðfesti
Samkeppniseftirlitið ekki samkeppnismat innkaupastofnunar fara innkaup ekki fram
                           samkvæmt ákvæði þessu.]^2)
   ^1)L. 126/2011, 466. gr. ^2)L. 56/2011, 2. gr. Ákvæðið skal endurskoðað innan
                fimm ára frá gildistöku þeirra laga skv. brbákv.

2. þáttur. Opinber innkaup undir viðmiðunarfjárhæðum Evrópska efnahagssvæðisins.
                      III. kafli. Gildissvið þessa þáttar.
       19. gr. Ákvæði þessa þáttar taka til opinberra innkaupa undir þeim
 viðmiðunarfjárhæðum Evrópska efnahagssvæðisins sem birtar eru í reglugerð skv.
                                    78. gr.
   Ákvæði þessa þáttar taka ekki til innkaupa sveitarfélaga, stofnana þeirra,
  annarra opinberra aðila á þeirra vegum, sbr. 2. mgr. 3. gr., eða samtaka sem
 þessir aðilar kunna að hafa með sér. Þessum aðilum er þrátt fyrir þetta ávallt
   heimilt að beita reglum þessa þáttar í heild eða að hluta við innkaup sín.
 Sveitarfélög skulu setja sér reglur um innkaup sín, enda hafi þau ekki ákveðið
               að kaupa inn samkvæmt reglum þessa þáttar í heild.
     Ákvæði þessa þáttar taka ekki til gerðar sérleyfissamninga undir þeim
 viðmiðunarfjárhæðum Evrópska efnahagssvæðisins sem birtar eru í reglugerð skv.
       78. gr. Ráðherra er þó heimilt í reglugerð að setja reglur um gerð
sérleyfissamninga undir þessum viðmiðunarfjárhæðum, m.a. ákveða að þá skuli gera
     að undangengnu tilteknu innkaupaferli. Um gerð sérleyfissamninga yfir
 framangreindum viðmiðunarfjárhæðum Evrópska efnahagssvæðisins gilda ákvæði 80.
                    gr. og þær reglur sem þar er vísað til.
              Um framkvæmd hönnunarsamkeppni gilda ákvæði 37. gr.

                   IV. kafli. Innlendar viðmiðunarfjárhæðir.
                          20. gr. Viðmiðunarfjárhæðir.
    Öll innkaup á vörum yfir 5.000.000 kr. og kaup á þjónustu og verkum yfir
10.000.000 kr. skal bjóða út eða gera í samræmi við þau innkaupaferli sem nánar
                           er kveðið á um í V. kafla.
Fjárhæðir skv. 1. mgr. skulu breytast annað hvert ár í samræmi við breytingar á
    vísitölu neysluverðs, í fyrsta sinn 1. janúar 2009. Heimilt skal að færa
  fjárhæðir þessar upp þannig að þær standi á heilu þúsundi. Ráðherra skal með
       hæfilegum fyrirvara auglýsa opinberlega þær breytingar sem verða á
                  viðmiðunarfjárhæðum samkvæmt þessari grein.
               21. gr. Þjónusta sem undanskilin er útboðsskyldu.
Samninga um kaup á þjónustu sem tilgreind er í II. viðauka B tilskipunarinnar er
ekki skylt að bjóða út eða gera í samræmi við þau innkaupaferli sem kveðið er á
     um í V. kafla laganna. Við kaup á þessari þjónustu skal þó ávallt gæta
       jafnræðisreglu 14. gr. svo og ákvæða 40. gr. um tækniforskriftir.
Nú hefur samningur það að markmiði að afla þjónustu sem tilgreind er bæði í II.
viðauka B tilskipunarinnar og í II. viðauka A tilskipunarinnar og er þá skylt að
  fylgja ákvæðum laga þessara um útboð og aðrar innkaupsaðferðir ef sá þáttur
samningsins sem fellur undir II. viðauka A tilskipunarinnar er verðmætari en sá
  þáttur samningsins sem fellur undir II. viðauka B tilskipunarinnar. Að öðrum
    kosti er aðeins skylt að gæta ákvæða 40. gr. um tækniforskriftir svo og
                             jafnræðisreglu 14. gr.
 Ráðherra getur með reglugerð ákveðið að ríkisstofnunum og ríkisfyrirtækjum sé
 skylt að bjóða út innkaup sín eða gera þau í samræmi við þau innkaupaferli sem
                        kveðið er á um V. kafla laganna.
              22. gr. Innkaup undir innlendum viðmiðunarfjárhæðum.
Við innkaup undir þeim viðmiðunarfjárhæðum sem birtar eru í auglýsingu skv. 20.
  gr. skal kaupandi ávallt gæta hagkvæmni og gera samanburð meðal sem flestra
  fyrirtækja. Slíkur samanburður skal jafnan gerður bréflega eða með rafrænni
 aðferð. Við þessi innkaup skal virða jafnræðisreglu 14. gr. svo og ákvæði 40.
                            gr. um tækniforskriftir.
23. gr. Útreikningur virðis samninga, rammasamninga og gagnvirkra innkaupakerfa.
  Við útreikning á áætluðu virði samnings skal miða við þá heildarfjárhæð sem
 kaupandi kemur til með að greiða fyrir innkaup, að frátöldum virðisaukaskatti.
 Við þennan útreikning skal taka tillit til heildarfjárhæðar, þar á meðal hvers
        konar valfrjálsra ákvæða og hugsanlegrar endurnýjunar samnings.
 Ef kaupandi gerir ráð fyrir því að inna af hendi viðbótargreiðslu (bónus) eða
    greiða þátttakendum eða bjóðendum aukalega skal taka tillit til þess við
                      útreikning á áætluðu virði samnings.
 Útreikningur skal miðast við þann tíma þegar tilkynning er send til opinberrar
 birtingar eða þegar kaupandi hefst handa við innkaupaferli við þær aðstæður að
               ekki er skylt að tilkynna opinberlega um innkaup.
Óheimilt er að skipta upp verki eða innkaupum á vöru og/eða þjónustu í því skyni
                  að innkaup verði undir viðmiðunarfjárhæðum.
                   24. gr. Útreikningur virðis verksamninga.
Við útreikning á áætluðu virði verksamnings skal miða við kostnað við verkið auk
         verðmætis aðfanga sem kaupandi lætur bjóðanda í té við verkið.
                   25. gr. Útreikningur virðis vörusamninga.
 Við útreikning á áætluðu virði vörusamnings skal telja kostnað vegna flutnings
 vöru með í vöruverði. Ef vara er keypt frí á skipsfjöl (fob) í erlendri höfn
                  skal þó ekki telja flutning með í vöruverði.
 Þegar um er að ræða samninga um fjármögnunarleigu, leigu eða kaupleigu á vörum
                   skal reikna virði með eftirfarandi hætti:
     a. Þegar samningur er tímabundinn til 12 mánaða eða skemur skal miða við
 heildarsamningsfjárhæð. Þegar samningur er bundinn til lengri tíma skal miðað
         við heildarfjárhæð auk virðis varanna við lok samningstímans.
    b. Þegar samningur er ótímabundinn eða óvíst er hver samningstíminn verður
        skal miða við heildargreiðslur samkvæmt samningnum í 48 mánuði.
                 26. gr. Útreikningur virðis þjónustusamninga.
  Þegar um er að ræða tryggingarþjónustu skal miða virði samnings við fjárhæð
      iðgjalda og aðra þóknun sem greidd er. Þegar um er að ræða banka- og
fjármálaþjónustu skal miða við fjárhæð gjalda, umboðslauna og vaxta auk annarrar
þóknunar. Þegar um er að ræða samninga um hönnun skal miðað við fjárhæð gjalda,
                   umboðslauna og aðra þóknun sem greidd er.
 Þegar um er að ræða samninga þar sem heildarfjárhæð er ótilgreind skal reikna
                        virði út með eftirfarandi hætti:
     a. Þegar samningur er gerður til 48 mánaða eða skemmri tíma skal miða við
             áætlaða samningsfjárhæð allan gildistíma samningsins.
    b. Þegar samningur er ótímabundinn eða óvíst er hver samningstíminn verður
        skal miða við heildargreiðslur samkvæmt samningnum í 48 mánuði.
                       27. gr. Innkaup sem skipt er upp.
    Þar sem innkaupum á verki eða þjónustu er skipt upp í fleiri sjálfstæða
     samninga, sem gerðir eru samtímis, skal miða við samanlagt virði allra
  samninganna. Sama á við þegar innkaupum á vöru af sömu tegund er skipt upp í
  fleiri sjálfstæða samninga sem gerðir eru samtímis. Sé samanlagt virði allra
samninganna yfir viðmiðunarfjárhæðum skal líta svo á að verðgildi hvers og eins
                   samnings sé einnig yfir viðmiðunarmörkum.
Þegar heildarvirði samninga sem greinir í 1. mgr. er yfir viðmiðunarfjárhæðum er
þrátt fyrir ákvæði málsgreinarinnar heimilt að gera einstaka samninga án útboðs
           fyrir allt að 20% af samanlagðri heildarfjárhæð samnings.
      28. gr. Útreikningur virðis viðvarandi eða endurnýjanlegra vöru- og
                               þjónustusamninga.
   Þegar um er að ræða viðvarandi samninga eða samninga sem endurnýja á innan
       tiltekins tíma skal reikna áætlað virði út með eftirfarandi hætti:
    a. Annaðhvort með hliðsjón af heildarfjárhæð áþekkra samninga á undangengnu
  fjárhagsári eða síðustu 12 mánuðum að teknu tilliti til breytinga á magni og
                       verði fyrir næstkomandi 12 mánuði.
    b. Eða með hliðsjón af áætluðum kostnaði fyrir næstu 12 mánuði, eða lengra
   tímabil ef því er að skipta, frá því að vara eða þjónusta er fyrst innt af
                                     hendi.
Óheimilt er að nota sérstakar aðferðir við útreikning í því skyni að komast hjá
                                 útboðsskyldu.
        29. gr. Áætlun virðis rammasamninga og gagnvirkra innkaupakerfa.
Þegar um er að ræða rammasamning eða gagnvirkt innkaupakerfi skal miða virði við
  heildarfjárhæð allra samninga, án virðisaukaskatts, sem gert er ráð fyrir að
         gera á gildistíma rammasamnings eða gagnvirks innkaupakerfis.

                            V. kafli. Innkaupaferli.
                30. gr. Meginreglan um almennt eða lokað útboð.
       Í öllum öðrum tilvikum en greinir í 31.33. gr. skulu innkaup yfir
  viðmiðunarfjárhæðum 20. gr. fara fram á grundvelli almenns eða lokaðs útboðs
samkvæmt nánari reglum VI., VII., VIII. og IX. kafla. Einnig er heimilt að kaupa
inn á grundvelli rammasamnings skv. 34. gr. og gagnvirks innkaupakerfis skv. 35.
                 gr. þótt innkaup séu yfir viðmiðunarfjárhæðum.
                          31. gr. Samkeppnisviðræður.
Þegar um er að ræða sérlega flókna samninga og kaupandi telur að notkun almenns
eða lokaðs útboðs sé því til fyrirstöðu að unnt sé að gera samning er heimilt að
    beita ákvæðum þessarar greinar. Um sérlega flókinn samning í skilningi
   þessarar greinar er að ræða þegar ekki er mögulegt með hlutlægum hætti að
skilgreina þau tæknilegu atriði sem fullnægt geta þörfum eða markmiðum kaupanda,
  sbr. b-, c- og d-lið 3. mgr. 40. gr., og/eða kaupandi getur ekki skilgreint
   lagalega eða fjárhagslega gerð framkvæmdar. Ákvörðun um gerð samnings skal
   eingöngu tekin á grundvelli forsendna fyrir vali fjárhagslega hagkvæmasta
                                    tilboðs.
  Kaupandi skal birta opinberlega útboðsauglýsingu þar sem fram koma þarfir og
 kröfur kaupanda, en þessi atriði skal skilgreina nánar í auglýsingunni sjálfri
                            og/eða skýringargögnum.
 Kaupandi hefur viðræður við þátttakendur, sem valdir hafa verið til þátttöku í
 samræmi við ákvæði VII. kafla og 56. gr., með það fyrir augum að slá föstu með
 hvaða hætti þörfum hans verður best fullnægt. Í þessum viðræðum er heimilt að
         ræða öll atriði væntanlegs samnings við útvalda þátttakendur.
   Meðan á viðræðum stendur skal kaupandi tryggja að jafnræðis sé gætt meðal
   þátttakenda, sérstaklega að þátttakendum sé ekki mismunað með því að veita
   upplýsingar sem gera stöðu sumra þátttakenda betri en annarra. Kaupanda er
  óheimilt að upplýsa þátttakanda um lausnir eða aðrar trúnaðarupplýsingar sem
          annar þátttakandi hefur sett fram, án samþykkis viðkomandi.
  Kaupandi getur ákveðið að ferlið muni fara fram í fleiri áföngum til þess að
  fækka þeim lausnum sem fjallað er um. Slík fækkun lausna skal grundvallast á
 forsendum fyrir vali tilboðs sem settar hafa verið fram í útboðsauglýsingu eða
   skýringargögnum. Taka skal fram í tilkynningu eða skýringargögnum að þessi
                         háttur kunni að vera hafður á.
Kaupandi skal halda viðræðum áfram þar til hann hefur afmarkað þá lausn eða þær
  lausnir sem geta fullnægt þörfum hans, eftir atvikum eftir að hafa borið þær
                       saman, ef það reynist nauðsynlegt.
    Þegar kaupandi hefur lýst því yfir að viðræðum sé lokið og tilkynnt það
 þátttakendum skal hann gefa þátttakendum kost á að leggja fram endanleg tilboð
með hliðsjón af þeirri lausn eða lausnum sem kynntar hafa verið og skýrðar meðan
á viðræðum stóð. Þessi tilboð skulu hafa að geyma öll þau atriði sem nauðsynleg
   eru til að hrinda samningi í framkvæmd. Heimilt er þátttakendum að skýra,
   skilgreina og laga til tilboð sín eftir beiðni kaupanda. Slíkar skýringar,
 skilgreiningar og lagfæringar eða viðbótarupplýsingar mega þó ekki fela í sér
breytingar á grundvallarþáttum tilboðs, eða tilkynningu til bjóðenda um að gera
      tilboð, þannig að samkeppni sé raskað eða um mismunun verði að ræða.
 Kaupandi skal meta tilboð á grundvelli þeirra forsendna fyrir vali tilboðs sem
   fram komu í upphaflegri útboðsauglýsingu eða skýringargögnum og skal velja
  hagkvæmasta tilboð í samræmi við ákvæði 72. gr. Kaupanda er heimilt að óska
eftir því að sá þátttakandi sem átt hefur hagkvæmasta boð skýri atriði í tilboði
sínu eða staðfesti tilteknar skuldbindingar sem þar hafa komið fram, enda leiði
  það ekki til þess að grundvallarþáttum í tilboðinu, eða útboðsauglýsingu, sé
      breytt þannig að samkeppni sé raskað eða um mismunun verði að ræða.
    Kaupanda er heimilt að kveða á um verðlaun eða greiða þátttakendum fyrir
                           þátttöku sína í viðræðum.
            32. gr. Samningskaup að undangenginni útboðsauglýsingu.
         Ef ekkert lögmætt tilboð berst í almennu eða lokuðu útboði eða
samkeppnisviðræðum, öll tilboð eru óaðgengileg eða þátttakendum eða bjóðendum er
 vísað frá á grundvelli ákvæða VII. kafla er heimilt að viðhafa samningskaup að
  undangenginni útboðsauglýsingu, enda sé upphaflegum skilmálum útboðsins ekki
  breytt í verulegum atriðum. Þó þarf ekki að birta útboðsauglýsingu ef öllum
þátttakendum eða bjóðendum, sem uppfylltu skilyrði VII. kafla og lögðu fram gild
     tilboð í áður auglýstu útboði, er boðið að taka þátt í samningskaupum.
 Samningskaup að undangenginni opinberri birtingu útboðsauglýsingar eru einnig
                        heimil í eftirfarandi tilvikum:
    a. Þegar ómögulegt er að áætla heildarkostnað fyrir fram vegna eðlis verks,
   þjónustu eða vöru eða áhættu samfara innkaupum sem gerir áætlun kostnaðar
                                   ómögulega.
       b. Þegar um er að ræða þjónustu, einkum þjónustu á sviði hugverka eða
 rannsókna og þróunar, að svo miklu leyti sem ekki er unnt að skilgreina kröfur
  til hins keypta með það mikilli nákvæmni að mögulegt sé að gera upp á milli
      tilboða samkvæmt þeim reglum sem gilda í almennu eða lokuðu útboði.
   c. Þegar um er að ræða verk sem eingöngu eru unnin vegna rannsókna, tilrauna
 eða þróunar og ekki í ágóðaskyni eða til þess að mæta kostnaði vegna rannsókna
                              og þróunarverkefna.
Þegar um er að ræða samningskaup sem grundvallast á 1. eða 2. mgr. skal kaupandi
ræða við þátttakendur um þau tilboð sem þeir hafa lagt fram með það fyrir augum
  að laga þau að þeim kröfum sem gerðar eru í tilkynningu, tækniforskriftum og
öðrum útboðsgögnum, ef um þau er að ræða, og velja hagkvæmasta tilboð í samræmi
                               við ákvæði 72. gr.
   Meðan á viðræðum stendur skal kaupandi tryggja að jafnræðis sé gætt milli
   þátttakenda, sérstaklega að þátttakendum sé ekki mismunað með því að veita
       upplýsingar sem gera stöðu ákveðinna þátttakenda betri en annarra.
 Kaupandi getur ákveðið að samningskaupaferlið muni fara fram í fleiri áföngum
til þess að fækka þátttakendum. Slík fækkun skal grundvallast á forsendum fyrir
vali tilboðs sem settar hafa verið fram í útboðsauglýsingu eða útboðsskilmálum.
 Taka skal fram í útboðsauglýsingu eða útboðsskilmálum að þessi háttur kunni að
                                 vera hafður á.
           33. gr. Samningskaup án undangenginnar útboðsauglýsingar.
Samningskaup án opinberrar birtingar útboðsauglýsingar eru heimil í eftirfarandi
   tilvikum án tillits til þess hvort um er að ræða innkaup á verki, vöru eða
                                   þjónustu:
    a. Þegar engin tilboð, engin gild tilboð eða engar tilkynningar um þátttöku
berast vegna almenns eða lokaðs útboðs, enda sé í endanlegum samningi ekki vikið
           í verulegum atriðum frá upphaflegum skilmálum útboðsgagna.
    b. Þegar aðeins eitt fyrirtæki kemur til greina af tæknilegum eða listrænum
        ástæðum eða sökum þess að um lögverndaðan einkarétt er að ræða.
   c. Þegar innkaup eru algerlega nauðsynleg vegna aðkallandi neyðarástands sem
   stafar af ófyrirsjáanlegum atburðum og ekki er unnt að standa við fresti í
 almennu útboði, lokuðu útboði eða samningskaupum skv. 32. gr. Þær aðstæður sem
 vísað er til sem aðkallandi neyðarástands mega ekki undir neinum kringumstæðum
                            vera á ábyrgð kaupanda.
  Þegar um er að ræða innkaup á vörum eru samningskaup án opinberrar birtingar
               útboðsauglýsingar heimil í eftirfarandi tilvikum:
    a. Þegar um er að ræða vörur sem eingöngu eru framleiddar vegna rannsókna,
  tilrauna, athugana eða þróunar. Þetta nær þó ekki til fjöldaframleiðslu sem
    ætlað er að skila hagnaði eða endurheimta rannsóknar- og þróunarkostnað.
   b. Þegar um er að ræða viðbótarvörur sem annaðhvort er ætlað að koma að hluta
 til í stað venjulegra birgða eða búnaðar eða eru aukning á venjulegum birgðum
 eða búnaði og val á nýjum bjóðanda mundi skuldbinda kaupanda til að kaupa efni
  sem hefðu aðra tæknilega eiginleika og samræmdust illa eldri tæknibúnaði eða
   leiddu til óeðlilega mikilla tæknilegra erfiðleika við rekstur og viðhald.
  Slíkir samningar, svo og endurnýjaðir samningar, skulu að jafnaði ekki gilda
                               lengur en þrjú ár.
        c. Þegar um er að ræða vörur sem skráðar eru og keyptar í kauphöll.
    d. Þegar um er að ræða vörur sem eru á sérlega góðum kjörum, annaðhvort frá
 seljanda sem er að hætta starfsemi eða frá skiptastjóra þrotabús eða fyrirtæki
                  sem er í greiðslustöðvun eða nauðasamningum.
Þegar um er að ræða innkaup á þjónustu eru samningskaup án opinberrar birtingar
útboðsauglýsingar heimil þegar gera á samning eftir samkeppni um hönnun þar sem
kveðið er á um að skylt væri að semja við þá þátttakendur, einn eða fleiri, sem
sigruðu í keppninni. Ef um fleiri sigurvegara er að ræða er skylt að bjóða öllum
             sem sigra í hönnunarsamkeppni að taka þátt í viðræðum.
Þegar um er að ræða innkaup á verki eða þjónustu eru samningskaup án opinberrar
          birtingar útboðsauglýsingar heimil í eftirfarandi tilvikum:
    a. Þegar um er að ræða viðbótarverk eða viðbótarþjónustu sem ekki var gert
 ráð fyrir í áður umsömdu verki og nauðsynlegt er, vegna áður ófyrirsjáanlegra
    aðstæðna, að sami aðili sjái um, enda sé ekki unnt að skilja verkið eða
  þjónustuna frá áður umsömdu verki af tæknilegum og fjárhagslegum ástæðum án
      stórfelldra vandkvæða fyrir kaupanda. Sama á við ef viðbótarverk eða
 viðbótarþjónusta er óhjákvæmileg til að ljúka áður umsömdu verki eða þjónustu.
Samanlagt verðgildi samninga um viðbótarverk eða viðbótarþjónustu skal ekki nema
           hærri fjárhæð en helmingi af upphaflegri samningsfjárhæð.
   b. Þegar um er að ræða nýtt verk eða þjónustu sem felur í sér endurtekningu á
    sambærilegu verki eða þjónustu og sami kaupandi hefur áður samið um við
   fyrirtæki í almennu eða lokuðu útboði, enda séu þessi verk eða þjónusta í
 samræmi við þá upprunalegu áætlun sem upphaflegi samningurinn kvað á um. Þegar
  útboð fer fram á grundvelli upprunalegrar áætlunar skal taka fram að þessari
 aðferð við innkaup kunni að verða beitt og skal taka mið af áætluðum kostnaði
  við þessi verk eða þjónustu þegar viðmiðunarfjárhæð er reiknuð út, sbr. IV.
   kafla. Þessari innkaupsaðferð má aðeins beita innan þriggja ára frá því að
                       upphaflegur samningur var gerður.
                            34. gr. Rammasamningar.
 Rammasamninga skal gera í samræmi við þau innkaupaferli sem mælt er fyrir um í
  lögum þessum. Val á samningsaðilum í rammasamningsútboði skal grundvallast á
forsendum fyrir vali tilboðs, sbr. 72. gr. Í rammasamningi er heimilt að ákveða
      að kaupendur séu ekki skuldbundnir til að skipta eingöngu við aðila
  rammasamnings við þau innkaup sem samningur tekur til, enda séu slík frávik
                           tilgreind í útboðsgögnum.
Við einstök innkaup á grundvelli rammasamnings skal fylgja ákvæðum 3. og 4. mgr.
 Aðeins er heimilt að gera einstaka samninga á grundvelli rammasamnings við þau
fyrirtæki sem upphaflega voru aðilar rammasamnings. Við gerð einstakra samninga
á grundvelli rammasamnings er óheimilt að gera verulegar breytingar á skilmálum
 rammasamnings, einkum þegar um er að ræða rammasamning sem um ræðir í 4. mgr.
        Gildistími rammasamnings má ekki vera lengri en fjögur ár nema í
  undantekningartilvikum sem helgast af málefnalegum ástæðum, einkum þeim sem
tengjast efni rammasamningsins. Kaupanda er óheimilt að misnota rammasamning eða
       nota hann til að koma í veg fyrir, takmarka eða hindra samkeppni.
   Ef rammasamningur er gerður við eitt fyrirtæki skulu einstakir samningar á
   grundvelli rammasamnings rúmast innan skilmála rammasamningsins. Við gerð
      einstakra samninga er kaupanda heimilt að ráðfæra sig skriflega við
rammasamningshafa og óska eftir viðbótum við tilboð hans ef það er nauðsynlegt.
         Ef rammasamningur er gerður við fleiri en eitt fyrirtæki skulu
    rammasamningshafar vera a.m.k. þrír, enda séu fyrir hendi nægilega mörg
 fyrirtæki í rammasamningsútboði sem fullnægja hæfisskilyrðum og/eða tilboð sem
                  fullnægja skilmálum rammasamningsútboðsins.
Ef skilmálar rammasamnings eru ákveðnir er heimilt að gera einstaka samninga við
rammasamningshafa í samræmi við ákvæði rammasamnings. Ef skilmálar rammasamnings
eru að einhverju leyti óákveðnir skal fara fram örútboð milli rammasamningshafa,
eftir atvikum eftir að skilmálar eða tæknilegar kröfur hafa verið skýrðar nánar,
                    allt í samræmi við eftirfarandi reglur:
    a. Við gerð hvers einstaks samnings skal kaupandi ráðfæra sig skriflega við
                 þá rammasamningshafa sem efnt gætu samninginn.
        b. Kaupandi skal ákveða tilboðsfrest sem er nægilega langur til að
 rammasamningshafar geti gert tilboð vegna þess samnings sem um er að ræða. Við
mat á lengd frests skal taka tillit til hversu flókið efni samningsins er svo og
                                 sendingartíma.
     c. Tilboð rammasamningshafa skulu vera skrifleg og efni þeirra skal vera
              trúnaðarmál þar til tilboðsfrestur hefur runnið út.
       d. Kaupandi skal velja á milli tilboða rammasamningshafa á grundvelli
          valforsendna sem fram hafa komið í skilmálum rammasamnings.
                        35. gr. Gagnvirk innkaupakerfi.
Gagnvirku innkaupakerfi skal einungis koma á fót að undangengnu almennu útboði í
  samræmi við þær reglur sem um slík útboð gilda. Allir bjóðendur sem fullnægt
  hafa skilyrðum skv. VII. kafla og sett hafa fram kynningarboð í samræmi við
    útboðsskilmála og önnur hugsanleg útboðsgögn skulu eiga rétt á aðild að
 gagnvirku innkaupakerfi. Lagfæra má kynningarboð hvenær sem er, enda fullnægi
það útboðsskilmálum. Þegar gagnvirku innkaupakerfi er komið á fót skal eingöngu
         stuðst við rafrænar aðferðir í samræmi við 2.5. mgr. 68. gr.
          Þegar gagnvirku innkaupakerfi er komið á fót skal kaupandi:
     a. Birta opinberlega útboðsauglýsingu þar sem fram kemur að um gagnvirkt
                           innkaupakerfi sé að ræða.
      b. Tilgreina m.a. í útboðsskilmálum eðli innkaupa samkvæmt kerfinu auk
nauðsynlegra upplýsinga um kerfið, þann rafræna búnað sem nota á ásamt tæknilegu
 fyrirkomulagi varðandi tengingu við kerfið og tækniforskriftir í því sambandi.
       c. Veita með rafrænum hætti ótakmarkaðan, beinan og fullan aðgang að
     útboðsskilmálum og öðrum hugsanlegum útboðsgögnum frá og með birtingu
útboðsauglýsingar til og með þess tíma er kerfið fellur úr gildi. Kaupandi skal
    í tilkynningu tilgreina vefslóð þar sem hægt er að nálgast umrædd gögn.
  Meðan á gildistíma gagnvirks innkaupakerfis stendur skal kaupandi gefa öllum
fyrirtækjum kost á að setja fram kynningarboð og fá aðgang að innkaupakerfi með
   þeim skilyrðum sem um ræðir í 1. mgr. Kaupandi skal hafa tekið afstöðu til
  bjóðanda innan 15 daga frá því að kynningarboð var sett fram. Heimilt er að
  framlengja þennan frest svo framarlega sem engin tilboð berist á sama tíma.
Kaupandi skal tilkynna bjóðanda sem sækir um aðild að innkaupakerfi eins fljótt
     og kostur er um aðild hans að kerfinu eða höfnun á kynningarboði hans.
  Gerð sérhvers samnings í gagnvirku innkaupakerfi skal fara fram á grundvelli
 tilkynningar þar sem óskað er eftir tilboðum. Áður en endanleg útboðsauglýsing
  er gefin út skal kaupandi gefa út einfaldaða útboðsauglýsingu þar sem öllum
 áhugasömum fyrirtækjum er boðið að leggja fram kynningarboð skv. 3. mgr. innan
 frests sem skal ekki vera skemmri en 15 dagar frá sendingardegi. Kaupandi skal
      ekki halda útboði áfram fyrr en afstaða hefur verið tekin til allra
               kynningarboða sem borist hafa innan þessa frests.
     Kaupandi skal gefa öllum bjóðendum sem aðild hafa fengið að gagnvirku
 innkaupakerfi kost á að leggja fram tilboð vegna tiltekins samnings sem gera á
 innan kerfisins. Kaupandi skal í þessu skyni tiltaka frest til að leggja fram
  tilboð. Kaupandi skal grundvalla val tilboðs á hagkvæmasta tilboði samkvæmt
 forsendum fyrir vali tilboðs sem fram komu í útboðstilkynningu vegna stofnunar
      innkaupakerfisins. Þessar forsendur má skilgreina nánar í sérstakri
                   útboðsauglýsingu vegna tiltekins samnings.
  Gildistími gagnvirks innkaupakerfis má ekki vera lengri en fjögur ár nema í
undantekningartilvikum sem helgast af málefnalegum ástæðum. Kaupanda er óheimilt
    að misnota gagnvirkt innkaupakerfi eða nota það til að koma í veg fyrir,
takmarka eða hindra samkeppni. Ekki er heimilt að heimta gjald vegna umsókna um
                   aðild að innkaupakerfi eða aðildar að því.
    36. gr. Samningar um hönnun og byggingu félagslegs húsnæðis á vegum hins
                                   opinbera.
Þegar um er að ræða hönnun og byggingu félagslegs húsnæðis, þar sem umfang, tími
 og eðli verksins gerir það nauðsynlegt að skipulagning sé frá upphafi byggð á
  nánu samstarfi innan verkefnahóps, sem í eiga sæti fulltrúar hins opinbera,
   sérfræðingar og verktakar, er heimilt að velja bjóðanda samkvæmt sérstöku
útboðsferli sem hafi það að markmiði að sá sem best fellur inn í verkefnahópinn
                              verði fyrir valinu.
 Kaupandi skal setja fram lýsingu á verki í útboðsauglýsingu með eins nákvæmum
    hætti og unnt er með það fyrir augum að áhugasöm fyrirtæki geti gert sér
raunhæfa hugmynd um framkvæmdina. Jafnframt skal kaupandi, í samræmi við ákvæði
  VII. kafla um val á bjóðendum, setja fram kröfur um persónulegt, tæknilegt,
                 efnahagslegt og fjárhagslegt hæfi þátttakenda.
                      37. gr. Tilhögun hönnunarsamkeppni.
   Ákvæði þessarar greinar gilda um hönnunarsamkeppni þar sem samanlagt virði
 verðlauna og/eða annarra greiðslna til þátttakanda er yfir viðmiðunarfjárhæðum
                        vegna þjónustukaupa skv. 20. gr.
Þegar hönnunarsamkeppni er haldin sem liður í kaupum á þjónustu skal taka tillit
  til heildarvirðis samnings, án virðisaukaskatts, auk þeirra greiðslna sem um
ræðir í 1. mgr. Þegar hönnunarsamkeppni er haldin og kaupandi hefur ekki afsalað
sér heimild til að gera þjónustusamning með samningskaupum skv. 3. mgr. 33. gr.
    að aflokinni hönnunarsamkeppni skal einnig taka tillit til heildarvirðis
  mögulegs þjónustusamnings, án virðisaukaskatts, auk þeirra greiðslna sem um
 ræðir í 1. mgr. Um hönnunarsamkeppni yfir viðmiðunarfjárhæðum, sem fram koma í
 reglugerð skv. 78. gr., fer skv. 81. gr. og þeim reglum sem þar er vísað til.
Óheimilt er að takmarka aðgang að hönnunarsamkeppni með vísan til þjóðernis eða
    búsetu á ákveðnu svæði eða einskorða aðgang við annaðhvort lögaðila eða
                                 einstaklinga.
Kaupandi sem hyggst halda hönnunarsamkeppni skal birta opinberlega auglýsingu um
  hana. Í auglýsingu eða skýringargögnum, sem vísað er til í auglýsingu, skulu
koma fram upplýsingar um tilhögun keppninnar, forsendur fyrir vali þátttakenda,
 ef fjöldi þeirra er takmarkaður, og forsendur fyrir vali áætlunar eða tillögu.
   Við gerð auglýsingar og birtingu skal að öðru leyti farið eftir reglum um
           útboðsauglýsingar og birtingu þeirra, eftir því sem við á.
  Tilkynna skal þátttakendum í hönnunarsamkeppni um niðurstöður keppninnar. Ef
  birting upplýsinga mundi hindra löggæslu, vera andstæð almannahagsmunum eða
stofna í hættu lögmætum viðskiptahagsmunum tiltekins fyrirtækis, hvort heldur er
  einkarekins eða í opinberri eigu, eða gæti hindrað samkeppni milli veitenda
                  þjónustu er ekki skylt að birta upplýsingar.
 Ef ákveðið er að takmarka fjölda þátttakenda í hönnunarsamkeppni við ákveðinn
 fjölda skal gæta jafnræðis með því að setja fram málefnalegar forsendur fyrir
 vali þátttakenda. Fjöldi þátttakenda skal alltaf vera nægilegur til að tryggja
                              raunhæfa samkeppni.
    Dómnefnd skal aðeins skipuð einstaklingum sem eru óháðir þátttakendum í
     samkeppni. Þar sem tiltekinnar menntunar eða starfshæfni er krafist af
 þátttakendum skal a.m.k. einn þriðji hluti dómnefndarmanna hafa þá menntun eða
                            sambærilega starfshæfni.
Dómnefnd skal vera sjálfstæð í ákvörðunum og áliti sínu. Hún skal kanna áætlanir
 og tillögur, sem þátttakendur leggja fram, eingöngu á grundvelli forsendna sem
  eru tilgreindar í tilkynningu um samkeppni, sbr. 4. mgr. Dómnefnd skal færa
 fundargerð, sem allir dómnefndarmenn skulu undirrita, þar sem fram kemur mat á
hverri tillögu ásamt athugasemdum eða atriðum sem talin eru þarfnast skýringar.
 Heimilt er að gefa þátttakendum kost á að svara spurningum sem dómnefnd hefur
áður fært til bókar í því skyni að skýra atriði í tillögu. Spurningar dómnefndar
    og svör þátttakenda skulu koma fram í endanlegri fundargerð dómnefndar.

                             VI. kafli. Útboðsgögn.
                          38. gr. Almennir skilmálar.
  Útboðsgögn skulu innihalda allar nauðsynlegar upplýsingar til að bjóðanda sé
 unnt að gera tilboð. Eftirfarandi atriði skulu koma fram í útboðsgögnum eftir
                                 því sem við á:
    a. Lýsing á útboðinu þar sem kveðið er á um magn og annað sem máli skiptir.
       b. Nafn kaupanda og allar upplýsingar um samskipti við umsjónaraðila
                                   útboðsins.
                              c. Framsetning tilboða.
                           d. Upptalning á útboðsgögnum.
               e. Tilboðstími og hvar og hvenær tilboð verða opnuð.
                        f. Afhendingar- eða framkvæmdatími.
                              g. Gildistími tilboða.
            h. Greiðslur, verðbætur og tryggingar ef því er að skipta.
     i. Gögn til sönnunar á fjárhagslegri og tæknilegri getu sem bjóðandi skal
         leggja fram eða kann að verða krafinn um, sbr. 49. og 50. gr.
               j. Meðhöndlun fyrirspurna frá væntanlegum bjóðendum.
                             k. Afhendingarskilmálar.
             l. Á hvaða tungumáli eða tungumálum skila skuli tilboðum.
                         m. Forsendur fyrir vali tilboða.
     n. Hvort leyfilegt sé að bjóða í aðeins hluta af fyrirhuguðum innkaupum.
   o. Hvort frávikstilboð séu heimil og þá hver séu skilyrði fyrir gerð þeirra,
 þar á meðal hverjar séu þær lágmarkskröfur sem slík tilboð þurfi að fullnægja.
                     p. Frestur kaupanda til að taka tilboði.
  Ráðherra er heimilt með reglugerð að setja nánari reglur um gerð og frágang
                                  útboðsgagna.
                              39. gr. Tilboðsblað.
Tilboðsblað skal vera hluti útboðsgagna og skal það vera þannig úr garði gert að
           tilboð séu sett fram á sama hátt og þannig samanburðarhæf.
  Ráðherra er heimilt með reglugerð að setja nánari reglur um gerð og frágang
                                 tilboðsblaða.
                           40. gr. Tækniforskriftir.
    Tækniforskriftir eins og þær eru nánar skilgreindar í 1. lið VI. viðauka
   tilskipunarinnar skulu koma fram í útboðsgögnum, svo sem útboðsauglýsingu,
  útboðsskilmálum eða fylgigögnum með þeim. Þar sem því verður við komið skal
 skilgreina þessar forskriftir þannig að tekið sé tillit til viðmiða um aðgengi
           fatlaðra eða miðað við hönnun fyrir hvers konar notendur.
 Tækniforskriftir skulu veita bjóðendum jöfn tækifæri. Þær mega ekki leiða til
            ómálefnalegra hindrana á samkeppni við opinber innkaup.
Að svo miklu leyti sem annað kemur ekki fram í óundanþægum innlendum reglum, sem
eru í samræmi við skuldbindingar íslenska ríkisins samkvæmt EES-samningnum, skal
           kveða á um tækniforskriftir á einhvern eftirgreindan hátt:
       a. Með tækniforskrift eins og það hugtak er skilgreint í VI. viðauka
     tilskipunarinnar ásamt tilvísun til einhvers af eftirfarandi í þeirri
                          forgangsröð sem hér greinir:
        1. innlendra staðla sem fela í sér innleiðingu á evrópskum stöðlum,
                            2. evrópsks tæknisamþykkis,
                         3. sameiginlegra tækniforskrifta,
                              4. alþjóðlegra staðla,
     5. annarra tæknilegra tilvísunarkerfa sem evrópskar staðlastofnanir hafa
                                  komið á fót.
   Ef framangreind gögn eru ekki fyrir hendi er heimilt að vísa til íslenskra
   staðla, íslensks tæknisamþykkis eða íslenskra tækniforskrifta sem tengjast
  hönnun, útreikningi og framkvæmd verks og notkun vöru. Hverri tilvísun skal
           fylgja orðalagið eða jafngildur eða sambærilegt orðalag.
    b. Með lýsingu á virkni eða kröfum til hagnýtingar, þar á meðal kröfum til
eiginleika sem tengjast umhverfinu. Slík viðmið verða þó að vera nægilega nákvæm
   til að gera bjóðendum kleift að gera sér grein fyrir efni samnings og gera
                 kaupanda mögulegt að gera upp á milli tilboða.
   c. Með lýsingu á virkni eða kröfum til hagnýtingar, sbr. b-lið, þó þannig að
tækniforskriftir sem fjallað er um í a-lið séu notaðar til að kanna hvort kröfum
                          um þessi atriði sé fullnægt.
   d. Með því að vísa til forskrifta, sbr. a-lið, um suma eiginleika og með því
    að vísa til frammistöðu eða krafna til hagnýtingar, sbr. b-lið, um aðra.
 Ef kaupandi nýtir heimild í a-lið 3. mgr. getur hann ekki vísað frá tilboði á
    þeim grundvelli að vara eða þjónusta sem boðin er fram sé í ósamræmi við
tækniforskriftir, enda sýni bjóðandi fram á, með einhverjum viðeigandi hætti, að
 lausnir hans fullnægi með sambærilegum hætti þeim kröfum sem leitast er við að
  fullnægja með hlutaðeigandi tækniforskriftum. Sönnun með viðeigandi hætti í
   framangreindum skilningi gæti falist í tæknilegri lýsingu framleiðanda eða
                   prófunarskýrslu frá viðurkenndri stofnun.
 Ef kaupandi nýtir sér heimild í 3. mgr. til að slá föstum tækniforskriftum með
lýsingu á virkni eða kröfum til hagnýtingar getur hann ekki vísað frá tilboði í
  verk eða þjónustu sem er í samræmi við innlenda staðla sem innleiða evrópska
staðla eða í samræmi við evrópskt tæknisamþykki, sameiginlegar tækniforskriftir,
      alþjóðlegan staðal eða önnur tæknileg tilvísunarkerfi sem evrópskar
 staðlastofnanir hafa komið á fót, enda fjalli þessar forskriftir um þá virkni
eða kröfur um hagnýtingu sem kaupandi hefur slegið fastri. Í tilboði sínu verður
 bjóðandi að sýna fram á það með viðeigandi hætti, þannig að kaupandi telji það
 fullnægjandi, að verk, vara eða þjónusta sem er í samræmi við staðal fullnægi
  kröfum kaupanda um frammistöðu og hagnýtingu. Sönnun með viðeigandi hætti í
   framangreindum skilningi gæti falist í tæknilegri lýsingu framleiðanda eða
                   prófunarskýrslu frá viðurkenndri stofnun.
 Ef kaupandi gerir kröfu um eiginleika sem tengjast umhverfinu með tilliti til
  virkni eða krafna til hagnýtingar, sbr. b-lið 3. mgr., getur hann notast við
 sérstakar tækniforskriftir, eða hluta slíkra forskrifta, sem skilgreindar eru
      með evrópskum, alþjóðlegum eða innlendum umhverfismerkjum eða öðrum
          umhverfismerkingum, enda sé eftirfarandi skilyrðum fullnægt:
    a. Að þessar forskriftir séu til þess fallnar að skilgreina eiginleika vöru
                       eða þjónustu sem er efni samnings.
       b. Að þær kröfur sem liggja til grundvallar umhverfismerki byggist á
                           vísindalegum upplýsingum.
   c. Að umhverfismerking sé veitt á grundvelli málsmeðferðar sem allir sem eiga
 hagsmuna að gæta, svo sem ríkisstofnanir, neytendur, framleiðendur, dreifendur
                     og umhverfissamtök, geta tekið þátt í.
         d. Að umhverfismerking sé aðgengileg öllum hlutaðeigandi aðilum.
 Kaupandi getur kveðið svo á að gert sé ráð fyrir að vara og þjónusta sem hefur
  umhverfismerkingu fullnægi tækniforskrift sem fram kemur í útboðsskilmálum.
Kaupandi verður þó einnig að taka til greina aðra sönnun um að þessum kröfum sé
    fullnægt, svo sem tæknilega lýsingu framleiðanda eða prófunarskýrslu frá
                             viðurkenndri stofnun.
 Með viðurkenndum stofnunum í skilningi þessarar greinar er átt við rannsóknar-
    og kvörðunarstofur og vottunar- og eftirlitsstofnanir sem fullnægja þeim
    evrópsku stöðlum sem við eiga. Kaupandi skal taka til greina vottorð frá
  viðurkenndri stofnun í öðru ríki Evrópska efnahagssvæðisins eða aðildarríki
                   stofnsamnings Fríverslunarsamtaka Evrópu.
Tækniforskriftir skulu ekki vísa til sérstakrar gerðar, framleiðanda, sérstakrar
  vinnslu, vörumerkja, einkaleyfa, tegundar, uppruna eða framleiðslu með þeim
   afleiðingum að hlutur ákveðinna fyrirtækja er gerður betri en annarra eða
ákveðin fyrirtæki eru útilokuð frá þátttöku í opinberum innkaupum, enda helgist
   slík tilvísun ekki beinlínis af efni samnings. Í undantekningartilvikum er
 tilvísun sem þessi heimil þegar lýsing á efni samnings er ekki möguleg skv. 3.
     og 4. mgr., enda fylgi slíkri tilvísun orðalagið eða jafngildur eða
                              sambærilegt orðalag.
                             41. gr. Frávikstilboð.
 Ef kaupandi hyggst meta tilboð á grundvelli fjárhagslegrar hagkvæmni, en ekki
 eingöngu verðs, er kaupanda heimilt að leyfa bjóðendum að gera frávikstilboð.
Kaupandi skal taka fram í útboðsauglýsingu hvort frávikstilboð eru heimil, sbr.
  einnig o- lið 1. mgr. 38. gr., en að öðrum kosti eru frávikstilboð óheimil.
      Aðeins frávikstilboð sem fullnægja lágmarkskröfum kaupanda samkvæmt
 útboðsgögnum, sbr. o-lið 1. mgr. 38. gr., er heimilt að taka til umfjöllunar.
      Þegar um er að ræða vöru og þjónustukaup er kaupanda sem hefur leyft
   frávikstilboð óheimilt að hafna frávikstilboði á þeirri forsendu einni að
 samningur, ef hann yrði gerður, yrði þjónustusamningur í stað vörusamnings eða
                     vörusamningur í stað þjónustusamnings.
                             42. gr. Undirverktaka.
   Heimilt er að krefjast þess í útboðsgögnum að bjóðandi upplýsi hvaða hluta
  samnings hann hyggst láta þriðja aðila framkvæma sem undirverktaka og hvaða
undirverktaka sá aðili hyggst nota. Upplýsingar bjóðanda um undirverktaka skulu
              ekki hafa áhrif á ábyrgð bjóðanda gagnvart kaupanda.
               43. gr. Skilyrði sem tengjast framkvæmd samnings.
Kaupanda er heimilt að kveða á um sérstök skilyrði, einkum varðandi félagsleg og
umhverfisleg atriði, sem tengjast framkvæmd samnings, enda séu þessi skilyrði í
 samræmi við reglur EES-samningsins og hafi verið tilgreind í útboðsauglýsingu
                              eða útboðsskilmálum.
  44. gr. Skyldur sem tengjast sköttum, umhverfisvernd, réttindum launþega og
                                  vinnuvernd.
Kaupanda er heimilt að upplýsa í útboðsskilmálum hjá hvaða stofnun eða stofnunum
 þátttakendur eða bjóðendur geta aflað sér upplýsinga um skyldur sínar varðandi
skatta, umhverfisvernd, réttindi launþega og vinnuvernd og önnur skilyrði fyrir
starfsemi á Íslandi eða því sveitarfélagi þar sem verk á að vinnast eða þjónustu
                     á að inna af hendi á samningstímanum.
 Kaupandi sem veitt hefur þær upplýsingar sem greinir í 1. mgr. skal óska eftir
 því við þátttakendur eða bjóðendur að þeir taki fram að þeir hafi tekið tillit
til skyldna sinna varðandi réttindi launþega, vinnuvernd og önnur skilyrði fyrir
starfsemi á Íslandi eða því sveitarfélagi þar sem verk á að vinnast eða þjónustu
                á að inna af hendi þegar þeir gerðu tilboð sitt.
    Ákvæði 1. mgr. er ekki því til fyrirstöðu að beitt sé ákvæðum 73. gr. um
                             óeðlilega lág tilboð.
                 45. gr. Forsendur kaupanda fyrir vali tilboðs.
 Forsendur fyrir vali tilboðs skulu annaðhvort miðast eingöngu við lægsta verð
  eða fjárhagslega hagkvæmni frá sjónarhóli kaupanda. Forsendur sem liggja til
 grundvallar mati á fjárhagslegri hagkvæmni skulu tengjast efni samnings, t.d.
       gæðum, verði, tæknilegum eiginleikum, útliti, notkunareiginleikum,
        umhverfislegum eiginleikum, rekstrarkostnaði, rekstrarhagkvæmni,
 viðhaldsþjónustu, afhendingardegi og afhendingartímabili eða lokum framkvæmdar
                                   samnings.
 Í útboðsauglýsingu, útboðsgögnum eða skýringargögnum, eða þegar um er að ræða
samkeppnisviðræður, skal tilgreina forsendur fyrir vali tilboðs eins nákvæmlega
  og framast er unnt. Í forsendum má ekki vísa til annarra atriða en staðreynd
   verða á grundvelli gagna sem bjóðendur leggja fram eða með öðrum hlutlægum
                                     hætti.
  Í þeim gögnum sem greinir í 2. mgr. skal tilgreina hlutfallslegt vægi hvers
 viðmiðs sem vísað er til sem forsendu fyrir vali tilboðs. Þetta vægi má setja
    fram sem ákveðið bil með hæfilegum hámarksvikmörkum. Ef ómögulegt er að
  tilgreina tiltekið vægi forsendna af ástæðum sem hægt er að sýna fram á skal
                     raða forsendum í röð eftir mikilvægi.

        VII. kafli. Hæfi þátttakenda og bjóðenda í opinberum innkaupum.
                     46. gr. Almennar reglur um fyrirtæki.
Óheimilt er að vísa frá þátttakanda eða bjóðanda með vísan til þess að innlendar
 reglur áskilji að veitandi þjónustu þurfi að vera annaðhvort einstaklingur eða
 lögaðili, enda sé þátttakandanum eða bjóðandanum heimilt að veita þá þjónustu
sem til stendur að kaupa samkvæmt lögum staðfesturíkis síns. Þegar um er að ræða
  þjónustusamninga, eða verksamninga ásamt vörusamningum sem fela einnig í sér
þjónustu og/eða eftirlit og uppsetningu, er heimilt að krefjast þess af lögaðila
að hann tilgreini í tilboði eða þátttökutilkynningu nöfn og starfsmenntun þeirra
               starfsmanna sem munu sjá um framkvæmd samningsins.
   Fleiri fyrirtækjum er heimilt að standa að tilboði eða þátttökutilkynningu
 sameiginlega, enda teljast þau þá bera sameiginlega ábyrgð á efndum samnings.
  Óheimilt er kaupanda að krefjast þess að slíkur hópur fyrirtækja stofni til
 sérstaks lögákveðins rekstrarforms nema það sé nauðsynlegt fyrir fullnægjandi
 framkvæmd samnings. Kaupanda er þó heimilt að krefjast þess að eitt fyrirtæki
 komi fram fyrir hönd hinna við framkvæmd samnings og standi kaupanda öll skil.
            47. gr. Persónulegar aðstæður þátttakanda eða bjóðanda.
 Þátttakandi eða bjóðandi sem hefur verið sakfelldur með endanlegum dómi fyrir
         eftirtalin afbrot skal útilokaður frá gerð opinbers samnings:
                     a. þátttöku í skipulögðum brotasamtökum,
                                   b. spillingu,
                                   c. sviksemi,
                                 d. peningaþvætti.
Eftir því sem við á skulu kaupendur óska eftir því að þátttakendur eða bjóðendur
leggi fram gögn um þau atriði sem greinir í ad-lið. Hafi kaupandi efasemdir um
    persónulegar aðstæður þátttakanda eða bjóðanda er honum heimilt að beina
     fyrirspurn til þar til bærra yfirvalda í því skyni að fá nauðsynlegar
 upplýsingar um þessi atriði. Ef upplýsingar varða þátttakanda eða bjóðanda frá
     öðru ríki er heimilt að óska eftir samvinnu við þar til bær yfirvöld í
  viðkomandi ríki. Með hliðsjón af lögum þess ríkis skal fyrirspurn beinast að
einstaklingum og/eða lögaðilum, þar á meðal, ef við á, forstjórum fyrirtækja og
 hvers konar einstaklingum sem hafa heimild til fyrirsvars, ákvörðunartöku eða
                stjórnunar viðkomandi þátttakanda eða bjóðanda.
     Heimilt er að útiloka fyrirtæki frá opinberum samningi sem eitthvað af
                              eftirfarandi á við:
    a. Bú fyrirtækis er undir gjaldþrotaskiptum eða félagi hefur verið slitið,
   það hefur fengið heimild til nauðasamninga eða greiðslustöðvunar eða er í
                          annarri sambærilegri stöðu.
   b. Óskað hefur verið gjaldþrotaskipta eða slita á fyrirtæki, það hefur leitað
heimildar til nauðasamninga eða greiðslustöðvunar eða er í annarri sambærilegri
                                     stöðu.
   c. Fyrirtæki hefur með endanlegum dómi verið fundið sekt um refsivert brot í
                                    starfi.
   d. Fyrirtæki hefur sýnt alvarlega vanrækslu í starfi sem kaupanda er unnt að
                                  sýna fram á.
        e. Fyrirtæki er í vanskilum með lífeyrissjóðsiðgjöld eða sambærileg
                               lögákveðin gjöld.
      f. Fyrirtæki er í vanskilum með opinber gjöld eða sambærileg lögákveðin
                                     gjöld.
   g. Fyrirtæki hefur gefið rangar upplýsingar um fjárhagslega og tæknilega getu
               sína eða hefur ekki lagt slíkar upplýsingar fram.
Við mat á því hvort ag-liður á við um fyrirtæki skal litið til þess hvort um sé
að ræða sömu rekstrareiningu, með sömu eða nær sömu eigendur í sömu eða nær sömu
atvinnustarfsemi á sama markaði, án tillits til þess hvort fyrirtækið hafi skipt
   um kennitölu eða verið stofnað að nýju. Í þessu skyni er heimilt að kanna
                  viðskiptasögu stjórnenda og helstu eigenda.
Ef fyrirtæki er krafið um sönnun um þau atriði sem greinir í 1. mgr. eða a-, b-,
   c-, e- eða f-lið 2. mgr. skal eftirfarandi metið sem fullnægjandi sönnun:
        a. Að því er varðar skilyrði 1. mgr. og a-, b- og c-liðar 2. mgr.,
   framlagning sakavottorðs, vottorðs dómstóls eða, ef þessi vottorð eru ekki
    tiltæk, sambærilegs vottorðs frá stjórnvaldi eða dómstóli í uppruna- eða
  heimaríki viðkomandi fyrirtækis sem sýnir að umræddum skilyrðum sé fullnægt.
     b. Að því er varðar e- og f-lið 2. mgr., vottorð gefið út af þar til bæru
                         stjórnvaldi í viðkomandi ríki.
  Ef heimaríki fyrirtækis gefur ekki út skjöl eða vottorð sem þessi, eða slík
skjöl og vottorð ná ekki yfir öll þau tilvik sem greinir í 1. mgr. og a-, b- og
  c-lið 2. mgr., skal þess í stað meta fullgildan eið eða drengskaparheit sem
bjóðandi hefur unnið um umrædd atriði fyrir dómara eða yfirvaldi, lögbókanda eða
                    þar til bæru fagfélagi í heimaríki sínu.
 [Ráðuneytið]^1) skal útbúa skrá yfir þau innlendu stjórnvöld og stofnanir sem
  bær eru til að gefa út þau skjöl, vottorð eða yfirlýsingar sem um ræðir í 3.
mgr. og senda hana Eftirlitsstofnun EFTA. Slík tilkynning skal ekki fara í bága
             við lög um persónuvernd og meðferð persónuupplýsinga.
                             ^1)L. 126/2011, 466. gr.
                            48. gr. Starfsréttindi.
      Þess má krefjast að innlent fyrirtæki sýni fram á að það sé skráð í
    fyrirtækjaskrá. Þegar um er að ræða fyrirtæki frá öðrum ríkjum Evrópska
efnahagssvæðisins eða aðildarríkjum stofnsamnings Fríverslunarsamtaka Evrópu má
 krefjast þess að fyrirtæki sýni fram á fullnægjandi skráningu í heimaríki sínu
 með eiði eða vottorði skv. IX. viðauka A tilskipunarinnar þegar um er að ræða
verksamninga, IX. viðauka B tilskipunarinnar þegar um er að ræða vörusamninga og
      IX. viðauka C tilskipunarinnar þegar um er að ræða þjónustusamninga.
Þegar um er að ræða gerð þjónustusamninga og bjóðendur eða þátttakendur þurfa að
  hafa sérstakt leyfi eða vera meðlimir í tilteknum samtökum til að mega veita
hlutaðeigandi þjónustu í heimaríki sínu er heimilt að krefjast þess að þeir sýni
  fram á að þeir hafi viðeigandi leyfi eða séu félagar í viðeigandi samtökum.
                        49. gr. Fjárhagsstaða bjóðanda.
      Fjárhagsstaða fyrirtækis skal vera það trygg að það geti staðið við
  skuldbindingar sínar gagnvart kaupanda. Ekki skal krefjast frekari gagna um
 sönnun á fjárhagslegri getu en nauðsynlegt er með hliðsjón af eðli og umfangi
  fyrirhugaðra innkaupa. Að jafnaði getur fyrirtæki fært sönnur á fjárhagslega
      getu sína með því að leggja fram ein eða fleiri eftirfarandi gagna:
       a. Viðeigandi upplýsingar frá bönkum eða, þar sem það á við, gögn um
    verktryggingu eða aðra tryggingu fyrir skaðleysi kaupanda af hugsanlegum
                             vanefndum fyrirtækis.
     b. Endurskoðaða ársreikninga fyrri ára eða útdrátt úr þeim ef krafist er
     birtingar efnahagsreiknings samkvæmt lögum staðfesturíkis fyrirtækis.
   c. Yfirlýsingu um heildarveltu fyrirtækis og, eftir því sem við á, hlutdeild
    þeirrar vöru, þjónustu eða verks sem fellur undir samning, vegna þriggja
    undangenginna fjárhagsára, þó þannig að taka ber tillit til þess hvenær
 fyrirtæki var stofnsett eða hvenær það hóf starfsemi og að hvaða marki þessar
                         upplýsingar eru aðgengilegar.
Fyrirtæki getur, eftir því sem við á og vegna gerðar tiltekins samnings, byggt á
fjárhagslegri getu annarra aðila án tillits til lagalegra tengsla fyrirtækisins
  við þessa aðila. Ef þetta er gert skal fyrirtæki sýna kaupanda fram á að það
     muni hafa nauðsynlega fjármuni til ráðstöfunar, t.d. með þeim hætti að
   hlutaðeigandi fyrirtæki stofni sameiginlega sérstakt félag í þessu skyni.
  Með sömu skilyrðum og greinir í 46. gr. geta fleiri fyrirtæki sem standa að
þátttökutilkynningu eða tilboði byggt sameiginlega á fjárhagslegri getu þeirra.
  Í útboðsauglýsingu eða útboðsgögnum skal koma fram hvaða gagna skv. 1. mgr.
 krafist er að fyrirtæki leggi fram eða kunni á síðari stigum að verða beðið um
að leggja fram. Einnig skal tilgreina önnur gögn um fjárhagslega getu ef því er
                                   að skipta.
Þegar bjóðandi er ófær um að leggja fram þau gögn sem greinir í 1. mgr. er honum
  heimilt að sýna fram á fjárhagslega getu sína með öðrum gögnum sem kaupandi
                              telur fullnægjandi.
                             50. gr. Tæknileg geta.
      Tæknileg geta fyrirtækis skal vera það trygg að það geti staðið við
   skuldbindingar sínar gagnvart kaupanda. Eftir því sem nauðsynlegt er vegna
eðlis, umfangs, mikilvægis eða ætlaðrar notkunar verks, þjónustu eða vöru getur
      fyrirtæki fært sönnur á tæknilega getu sína með eftirfarandi gögnum:
   a. i. Með lista yfir þau verk sem fyrirtæki hefur annast síðastliðin fimm ár
ásamt vottorðum um fullnægjandi efndir stærstu verksamninga þegar um er að ræða
    innkaup á verki. Í þessum vottorðum skal koma fram virði, dagsetning og
staðsetning verks ásamt upplýsingum um hvort verk var unnið fagmannlega og lokið
 með fullnægjandi hætti. Þar sem við á skal það stjórnvald sem gefur út vottorð
                     senda það milliliðalaust til kaupanda.
    ii. Með lista yfir helstu vörusendingar eða þjónustu sem veitt hefur verið
 síðastliðin þrjú ár ásamt upplýsingum um virði vöru eða þjónustu, viðtakendur,
  hvort sem þeir eru opinberir eða einkaaðilar, þegar um er að ræða innkaup á
þjónustu og vörum. Þegar viðtakandi vöru eða þjónustu hefur verið opinber aðili
   skal sönnun um afhendingu vörunnar eða þjónustunnar gefin með vottorði sem
 viðkomandi kaupandi gefur út eða staðfestir með áritun sinni. Þegar viðtakandi
vöru eða þjónustu hefur verið einkaaðili skal sönnun um afhendingu vörunnar eða
  þjónustunnar gefin með vottorði viðkomandi einkaaðila eða, ef þetta er ekki
                    unnt, yfirlýsingu fyrirtækisins sjálfs.

     b. Með tilvísun til þeirra tæknimanna eða tæknilegu aðila, hvort sem þeir
 heyra beinlínis undir fyrirtæki eða ekki, sem koma munu að framkvæmd samnings,
einkum þeirra sem bera ábyrgð á gæðaeftirliti og framkvæmd verks þegar um er að
                               ræða verksamninga.
     c. Með lýsingu á tæknibúnaði, aðferðum til að tryggja gæði og aðstöðu til
                             athugana og rannsókna.
   d. Þegar um er að ræða vöru eða þjónustu sem er margbrotin eða sem aflað er í
  sérstökum tilgangi: með skoðun kaupanda á framleiðslugetu seljanda vöru eða
     tæknilegri getu veitanda þjónustu ásamt skoðun á rannsóknaraðstöðu og
     gæðaeftirliti bjóðanda ef nauðsyn ber til. Þar til bær opinber aðili í
   staðfesturíki fyrirtækis getur annast umrædda skoðun fyrir hönd kaupanda í
               samræmi við þær reglur sem gilda um slíkan aðila.
   e. Með upplýsingum um menntun og starfsréttindi þjónustuveitanda eða verktaka
 og/eða starfsmanna fyrirtækis, einkum þeirra sem bera munu ábyrgð á viðkomandi
                          þjónustu eða vinnu við verk.
    f. Þegar um er að ræða verksamninga og þjónustusamninga í þeim tilvikum þar
sem það á við: með upplýsingum um þær umhverfisstjórnunaraðgerðir sem fyrirtæki
                      getur beitt við framkvæmd samnings.
          g. Með yfirlýsingu um meðalfjölda starfsmanna og fjölda manna í
    stjórnunarstöðum hjá þjónustuveitanda eða verktaka síðastliðin þrjú ár.
           h. Með yfirlýsingu um þau tæki, verksmiðju eða tæknibúnað sem
    þjónustuveitandi eða verktaki hefur aðgang að til framkvæmdar samnings.
   i. Með upplýsingum um það hlutfall samnings sem þjónustuveitandi eða verktaki
                            hyggst fela öðrum aðila.
   j. Þegar um er að ræða vöru: með sýnishornum, lýsingum eða ljósmyndum þannig
  að unnt sé að staðreyna að vara sé fullnægjandi eða með vottun frá opinberri
 gæðaeftirlitsstofnun eða viðurkenndri stofnun um að vara sé í samræmi við þær
             tækniforskriftir eða staðla sem vísað hefur verið til.
Fyrirtæki getur, eftir því sem við á og vegna gerðar tiltekins samnings, byggt á
tæknilegri getu annarra aðila án tillits til lagalegra tengsla fyrirtækisins við
 þessa aðila. Ef þetta er gert skal fyrirtæki sýna kaupanda fram á að það muni
  hafa aðgang að nauðsynlegri tækni fyrir framkvæmd samningsins, t.d. með þeim
  hætti að hlutaðeigandi fyrirtæki stofni sameiginlega sérstakt félag í þessu
                                     skyni.
  Með sömu skilyrðum og greinir í 46. gr. geta fleiri fyrirtæki sem standa að
  þátttökutilkynningu eða tilboði byggt sameiginlega á tæknilegri getu þeirra.
   Þegar um er að ræða vörusamninga sem fela í sér ísetningu og uppsetningu,
  veitingu þjónustu og/eða framkvæmd verks er heimilt að meta sérstaklega getu
fyrirtækis til þess að veita þjónustuna, sjá um uppsetninguna eða vinna verkið,
       einkum með hliðsjón af hæfni, skilvirkni, reynslu og áreiðanleika.
  Í útboðsauglýsingu eða útboðsgögnum skal koma fram hvaða gagna skv. 1. mgr.
 krafist er að fyrirtæki leggi fram eða kunni á síðari stigum að verða beðið um
                                að leggja fram.
                              51. gr. Gæðastaðlar.
    Þar sem kaupandi krefst þess að gefið sé út vottorð af óháðum aðila til
  staðfestingar á því að fyrirtæki fullnægi ákveðnum gæðavottunarstöðlum skal
 vísað til evrópskra gæðavottunarkerfa sem grundvallast á viðeigandi evrópskum
  stöðlum, enda hafi þessir staðlar verið staðfestir af stofnun sem fullnægir
skilyrðum evrópskra staðla til slíkrar staðfestingar. Kaupendur skulu taka gild
    sambærileg vottorð sem gefin eru út af stofnunum í öðrum ríkjum Evrópska
  efnahagssvæðisins og ríkjum stofnsamnings EFTA. Þeir skulu einnig taka gild
önnur gögn, sem fyrirtæki leggur fram, sem veita sambærilega sönnun fyrir því að
     fullnægjandi ráðstafanir hafi verið gerðar með tilliti til gæðakrafna.
                           52. gr. Umhverfisstaðlar.
    Þar sem kaupandi krefst þess að gefið sé út vottorð af óháðum aðila til
 staðfestingar á því að fyrirtæki fullnægi ákveðnum umhverfisstjórnunarstöðlum,
      sbr. f-lið 1. mgr. 50. gr., skal vísað til umhverfisstjórnunarkerfis
    Bandalagsins (EMAS) eða til umhverfisstjórnunarstaðla sem grundvallast á
   viðeigandi evrópskum eða alþjóðlegum stöðlum, sem staðfestir hafa verið af
  stofnunum sem samræmast reglum EES-samningsins, eða viðeigandi evrópskum eða
alþjóðlegum stöðlum um vottun. Kaupendur skulu taka gild sambærileg vottorð sem
 gefin eru út af stofnunum í öðrum ríkjum Evrópska efnahagssvæðisins og ríkjum
stofnsamnings EFTA. Þeir skulu einnig taka gild önnur gögn, sem fyrirtæki leggur
 fram, sem veita sambærilega sönnun fyrir því að fullnægjandi ráðstafanir hafi
               verið gerðar með tilliti til umhverfisstjórnunar.
                53. gr. Framlagning viðbótargagna og upplýsinga.
Kaupanda er heimilt að gefa fyrirtæki færi á því að auka við framkomin gögn skv.
             47.52. gr. eða skýra þau á hvaða stigi útboðs sem er.
    54. gr. Opinberir listar um viðurkennd fyrirtæki og vottorð opinberra og
                           einkaréttarlegra stofnana.
Fyrirtæki, sem skráð eru á opinberum listum yfir viðurkennda verktaka, seljendur
  eða þjónustuveitendur eða vottuð sem slík af opinberum eða einkaréttarlegum
  stofnunum í öðrum ríkjum Evrópska efnahagssvæðisins eða ríkjum stofnsamnings
   EFTA, geta, með staðfestri skráningu á viðkomandi lista eða vottorði, fært
sönnur á að eftirfarandi skilyrðum sé fullnægt, enda sé ekki annað leitt í ljós:
    a. Að fyrirtæki fullnægi skilyrðum 1. mgr. og a-, d- og g-liðar 2. mgr. 47.
                                      gr.
                    b. Að fyrirtæki fullnægi skilyrðum 48. gr.
         c. Að fyrirtæki fullnægi skilyrðum b- og c-liðar 1. mgr. 49. gr.
    d. Að fyrirtæki fullnægi skilyrðum i. liðar a-liðar og b-, e- og g-liðar 1.
    mgr. 50. gr. svo og h-liðar sömu málsgreinar að því er varðar verktaka.
   e. Að fyrirtæki fullnægi skilyrðum ii. liðar a-liðar og b-, c-, d- og j-liðar
                1. mgr. 50. gr. að því er varðar seljendur vöru.
   f. Að fyrirtæki fullnægi skilyrðum ii. liðar a-liðar og ci-liðar 1. mgr. 50.
                    gr. að því er varðar veitendur þjónustu.
Óheimilt er að vefengja upplýsingar sem skráning á lista eða vottorð ber með sér
án sérstakrar ástæðu. Að því er varðar greiðslu lífeyrissjóðsiðgjalda og skatta
       má þó hvenær sem er krefjast viðbótarvottorðs af skráðu fyrirtæki.
Kaupendur skulu beita 1. og 2. mgr. til hagsbóta þeim fyrirtækjum sem staðfestu
hafa í einhverju ríki Evrópska efnahagssvæðisins eða aðildarríkja stofnsamnings
              Fríverslunarsamtaka Evrópu og skráð eru á lista þar.

                   VIII. kafli. Framkvæmd opinberra innkaupa.
                           55. gr. Auglýsing útboða.
 Skylt er að auglýsa almennt útboð, þar á meðal almennt rammasamningsútboð, með
  áberandi hætti þannig að öll áhugasöm fyrirtæki geti tekið þátt í útboði. Í
 útboðsauglýsingu skulu koma fram nægilega miklar upplýsingar til að fyrirtæki
       geti tekið afstöðu til þess hvort þau hyggjast taka þátt í útboði.
 Samtímis því, eða eftir að auglýst er, getur kaupandi hvatt tiltekna aðila til
þátttöku í útboði. Ekki má þó veita slíkum aðilum aðrar upplýsingar en fram koma
                            í tilkynningu um útboð.
      56. gr. Forval við lokuð útboð, samkeppnisviðræður og samningskaup.
 Við lokað útboð, samkeppnisviðræður og samningskaup að undangenginni opinberri
  auglýsingu skal velja þátttakendur með forvali í samræmi við ákvæði þessarar
                                    greinar.
  Auglýsa skal tilkynningu um forval með áberandi hætti þannig að öll áhugasöm
   fyrirtæki geti tekið þátt í forvali. Í auglýsingu skulu koma fram nægilega
   miklar upplýsingar til að fyrirtæki geti tekið afstöðu til þess hvort þau
              hyggjast taka þátt í forvali og eftirfarandi útboði.
Í forvali er heimilt að takmarka fjölda þeirra sem valdir eru til að taka þátt í
    útboði, samkeppnisviðræðum eða samningskaupum, enda hafi nægilega margir
 þátttakendur tekið þátt í forvali. Í tilkynningu um forval skulu koma fram þau
 málefnalegu og óhlutdrægu skilyrði eða reglur sem leggja á til grundvallar við
val þátttakenda í forvali, lágmarksfjölda þeirra svo og hámarksfjölda þeirra ef
                                   það á við.
 Í forvali vegna lokaðs útboðs skulu þátttakendur sem valdir eru til að leggja
    fram tilboð ekki vera færri en fimm. Í forvali vegna samningskaupa eftir
     opinbera birtingu útboðsauglýsingar og vegna samkeppnisviðræðna skulu
  þátttakendur ekki vera færri en þrír. Fjöldi þátttakenda sem valdir eru skal
           ætíð vera nægilegur til að tryggja raunverulega samkeppni.
 Kaupandi skal gefa a.m.k. jafnmörgum þátttakendum kost á að taka þátt í útboði
og svarar til þess lágmarksfjölda sem hann hefur áður tiltekið. Ef ekki er fyrir
hendi nægjanlegur fjöldi þátttakenda sem fullnægir skilyrðum forvals til að vera
  valinn, eða ekki er fyrir hendi nægjanlegur fjöldi þátttakenda sem fullnægir
 kröfum um getu, er kaupanda heimilt að halda útboði áfram með því að gefa þeim
  sem fullnægðu þessum kröfum kost á að taka þátt í útboði. Ekki er heimilt að
  gefa fyrirtækjum sem ekki tóku þátt í forvali kost á að taka þátt í útboði á
 þessu stigi. Sama á við um þá þátttakendur sem ekki fullnægðu kröfum um hæfi.
Þegar kaupendur nýta sér heimildir til að fækka tilboðum eða fjölda þátttakenda
  í samkeppnisviðræðum eða samningskaupum að undangenginni opinberri birtingu
    tilkynningar, sbr. 31. og 32. gr., skal ákvörðun um slíkt grundvallast á
       valforsendum sem fram hafa komið í útboðsauglýsingu, skilmálum eða
   skýringargögnum. Á lokastigi slíkra innkaupa skal fjöldi þátttakenda vera
  nægilega mikill til að tryggja raunhæfa samkeppni að svo miklu leyti sem um
           nægilegan fjölda tilboða eða hæfra þátttakenda er að ræða.
                     57. gr. Frestur til að skila tilboðum.
Frestur til að skila tilboðum skal vera nægjanlega langur til að bjóðendur geti
                               undirbúið tilboð.
                       58. gr. Frestur í almennu útboði.
  Frestur til að leggja fram tilboð í almennu útboði skal vera minnst fimmtán
almanaksdagar. Frestur reiknast frá deginum eftir að útboðsauglýsing er birt að
           meðtöldum opnunardegi. Allir almanaksdagar eru taldir með.
     59. gr. Frestir í lokuðu útboði, samkeppnisviðræðum og samningskaupum.
      Frestur til að skila þátttökubeiðnum í forvali vegna lokaðs útboðs,
    samkeppnisviðræðna eða samningskaupa að undangenginni opinberri birtingu
 útboðsauglýsingar skal vera minnst fimmtán almanaksdagar. Frestur reiknast frá
       deginum eftir að útboðsauglýsing er birt að meðtöldum opnunardegi.
 Þeim sem valdir hafa verið í forvali vegna lokaðs útboðs skal gefa minnst tíu
  almanaksdaga frest til að leggja fram tilboð. Frestur reiknast frá þeim degi
þegar útboðsgögn eru send út. Að öðru leyti gilda sömu reglur um ákvörðun frests
                              og við almenn útboð.
                               60. gr. Hraðútboð.
 Ef nauðsynlegt er að hraða útboði af ástæðum sem kaupanda verður ekki um kennt
er heimilt að víkja frá þeim frestum sem greinir í 58. og 59. gr. Frestur til að
  skila tilboðum skal þó aldrei vera skemmri en sjö almanaksdagar frá birtingu
                                  auglýsingar.
                            61. gr. Afhending gagna.
 Útboðsgögn skulu vera tilbúin til afhendingar innan þriggja daga frá birtingu
                               útboðsauglýsingar.
                            62. gr. Vettvangsskoðun.
   Ef ekki er unnt að gera tilboð án þess að bjóðendur eða þátttakendur skoði
 vettvang, eða ef boðið er upp á vettvangsskoðun, skal lengja tilboðsfrest sem
  nemur eðlilegum tíma til vettvangsskoðunar ef þess er óskað af bjóðendum eða
                                 þátttakendum.
              63. gr. Fyrirspurnir og athugasemdir á tilboðstíma.
 Ef óskað er eftir ítarlegri gögnum eða nánari skilgreiningu á útboðsgögnum eða
    öðrum gögnum tengdum útboði skal fyrirspurn vera komin til kaupanda eða
  umsjónarmanns útboðs, ef um hann er að ræða, eigi síðar en sjö almanaksdögum
                       áður en tilboðsfrestur rennur út.
 Telji kaupandi tilefni til að senda ný gögn eða svara fyrirspurn skv. 1. mgr.
 skal senda gögnin eða fyrirspurnina ásamt svörum við henni til allra sem hafa
 óskað eftir og fengið send útboðsgögn. Ný gögn eða skýringar skulu vera komin
    til bjóðenda eða þátttakenda eigi síðar en fjórum almanaksdögum áður en
                           tilboðsfrestur rennur út.
     Allar fyrirspurnir, athugasemdir við útboð og tilkynningar skulu vera
                          skriflegar, sbr. þó 68. gr.
                          64. gr. Tilboð afturkölluð.
  Bjóðandi getur afturkallað tilboð sitt áður en tilboð eru opnuð, enda sé það
                gert skriflega eða með öðrum jafntryggum hætti.
                         65. gr. Opnun tilboða frestað.
   Þurfi að fresta opnun tilboða skal það gert með að minnsta kosti fjögurra
 almanaksdaga fyrirvara. Séu færri en fjórir dagar fram að opnun er óheimilt að
   boða frestun heldur skal haldinn opnunarfundur og skráð hverjir skila inn
  tilboði, án þess að opna tilboðin. Þeim sem skila tilboði verður einum boðin
                            áframhaldandi þátttaka.
                           66. gr. Afhending tilboða.
    Skriflegum tilboðum skal skilað í lokuðu umslagi og þarf nafn og aðsetur
  bjóðanda að koma fram á umslaginu ásamt heiti útboðs og númeri ef því er að
     skipta. Um tilboð sem gerð eru með rafrænum aðferðum fer skv. 68. gr.
 Séu tilboð send með pósti eða í símbréfi er bjóðandi ábyrgur fyrir því að þau
                  komist í réttar hendur fyrir opnun tilboða.
Leyfilegt er að skila eingöngu inn heildartilboðsupphæð ef einingarverð og önnur
tilskilin gögn fylgja í lokuðu umslagi eða eru sannanlega komin í póst degi áður
en tilboð eru opnuð. Bjóðandi getur síðan óskað eftir því að einingarverð verði
            ekki tekin til skoðunar nema tilboð hans komi til álita.
              Tilboð skal vera undirritað af þar til bærum aðila.
                          67. gr. Gerð frávikstilboða.
  Sé frávikstilboð gert skal geta þess sérstaklega á tilboðsblaði að um slíkt
 tilboð sé að ræða. Með frávikstilboði skal fylgja skýr og greinargóð lýsing á
        því í hvaða atriðum vikið sé frá tæknilegri lýsingu útboðsgagna.
        68. gr. Form tilboða og annarra samskipta kaupanda og bjóðenda.
 Öll samskipti og upplýsingagjöf sem vísað er til í þessari grein má fara fram
  með pósti, símbréfi, rafrænum aðferðum skv. 4. og 5. mgr., símleiðis við þær
 aðstæður sem um ræðir í 6. mgr. eða með samsetningu þessara miðla, allt eftir
                               ákvörðun kaupanda.
Þær samskiptaaðferðir sem kaupandi velur skulu vera almennt aðgengilegar og ekki
                      hindra aðgang fyrirtækis að útboði.
Samskipti, miðlun og geymsla upplýsinga skal fara fram með þeim hætti að tryggt
sé að gögn séu óbreytt frá upprunalegri gerð. Auk þess skal tryggt að nafnleynd
tilboða eða tilkynninga um þátttöku sé ekki rofin og kaupandi geti aðeins kynnt
sér efni tilboða eða þátttökutilkynninga eftir að tilboðsfrestur eða frestur til
                 að leggja fram þátttökutilkynningu er liðinn.
 Sá búnaður sem notaður er við rafræn samskipti, svo og tæknilegir eiginleikar
   búnaðar, skal vera almennt aðgengilegur og samhæfður við þá upplýsinga- og
 miðlunartækni sem er í almennri notkun. Búnaðurinn má ekki vera þess eðlis að
                     hann leiði til mismununar fyrirtækja.
   Eftirfarandi reglur gilda um tæki sem notuð eru fyrir rafræna sendingu og
                    móttöku tilboða og þátttökutilkynninga:
           a. Upplýsingar um skilyrði fyrir rafrænni sendingu tilboða og
      þátttökutilkynninga, þar á meðal upplýsingar um dulkóðun, skulu vera
  aðgengilegar öllum áhugasömum aðilum. Þessi tæki skulu einnig fullnægja þeim
              kröfum sem fram koma í X. viðauka tilskipunarinnar.
   b. Heimilt er í samræmi við [1]lög um rafrænar undirskriftir, nr. 28/2001, að
          gera kröfu um að tilboði fylgi fullgild rafræn undirskrift.
   c. Áður en tilboðsfrestur eða frestur til að skila þátttökutilkynningu rennur
 út skulu bjóðendur eða þátttakendur leggja fram þau gögn sem greinir í 47.52.
              gr. og 54. gr. ef þau eru ekki til í rafrænu formi.
          Eftirfarandi reglur gilda um sendingu þátttökutilkynningar:
       a. Tilkynningu um þátttöku í útboði má gera skriflega eða símleiðis.
        b. Ef tilkynning um þátttöku er gerð símleiðis skal senda skriflega
       staðfestingu áður en frestur fyrir móttöku tilkynningar er liðinn.
    c. Kaupandi getur krafist að þátttökutilkynning sem berst með símbréfi eða
 rafrænum hætti sé staðfest þegar slíkt er nauðsynlegt til þess að fyrir liggi
 lögfull sönnun að þessu leyti. Allar slíkar kröfur, ásamt frestum til að senda
 staðfestingu með pósti eða rafrænum hætti, skulu koma fram í útboðsauglýsingu.
                             69. gr. Opnun tilboða.
  Bjóðendum skal vera heimilt að vera við opnun tilboða og eiga þeir rétt á að
eftirfarandi upplýsingar séu lesnar upp eftir því sem þær koma fram í tilboðum:
                                 a. Nafn bjóðanda.
                             b. Heildartilboðsupphæð.
                  c. Hvort tilboð sé sett fram sem frávikstilboð.
  Nú eru tilboð lögð fram með rafrænum hætti og er þá nægilegt að bjóðendum sé
     tilkynnt um þau atriði sem greinir í 1. mgr. eftir lok tilboðsfrests.
Tilboð sem berast of seint skulu send bjóðendum óopnuð ásamt skýringu á ástæðum
                           þess að þau eru endursend.
Ráðherra getur með reglugerð sett sérstakar reglur um opnun tilboða sem sett eru
  fram með rafrænum hætti, enda sé gætt þeirra reglna sem fram koma í 68. gr.
                             70. gr. Rafræn uppboð.
  Kaupanda er heimilt að kaupa inn með rafrænu uppboði samkvæmt nánari ákvæðum
                               þessarar greinar.
 Þegar um er að ræða almennt eða lokað útboð eða samningskaup skv. 1. mgr. 32.
gr. og unnt er að slá útboðsskilmálum föstum með nákvæmni getur kaupandi ákveðið
 að samningur verði gerður með rafrænu uppboði. Að uppfylltum sömu skilyrðum er
   heimilt að notast við rafrænt uppboð þegar samkeppni fer fram milli fleiri
 rammasamningshafa skv. 4. mgr. 34. gr. og við útboð í gagnvirku innkaupakerfi
  skv. 35. gr. Rafrænt uppboð skal miðast annaðhvort við verð, þegar forsendur
 fyrir vali tilboðs eru lægsta verð, eða verð og/eða önnur atriði í tilboði sem
   fram hafa komið í útboðsskilmálum, þegar forsendur fyrir vali tilboðs eru
                         fjárhagslega hagkvæmasta boð.
Kaupandi sem ákveður að halda rafrænt uppboð skal lýsa þeirri fyrirætlun sinni í
    útboðsauglýsingu. Í útboðsskilmálum skulu m.a. koma fram upplýsingar um
                              eftirfarandi atriði:
   a. Verðgildi þeirra atriða sem uppboðið lýtur að, enda séu þessi atriði þess
         eðlis að unnt sé að meta vægi þeirra með tölum eða hlutföllum.
   b. Hvers konar takmörk á verðgildi þeirra atriða sem heimilt er að vísa til í
             tilboði samkvæmt útboðsskilmálum varðandi hið keypta.
      c. Upplýsingar sem bjóðendum munu verða veittar meðan á rafrænu uppboði
           stendur og hvenær þær verða veittar, eftir því sem við á.
              d. Viðeigandi upplýsingar um hið rafræna uppboðskerfi.
   e. Skilyrði fyrir tilboðum bjóðenda, einkum varðandi lágmarksbreytingu á nýju
               tilboði bjóðanda ef um slíkt skilyrði er að ræða.
       f. Viðeigandi upplýsingar um þann rafræna búnað sem notaður er ásamt
 upplýsingum um hvernig og að uppfylltum hvaða tæknilegum kröfum bjóðandi getur
                          tengst rafrænu uppboðskerfi.
Áður en rafrænt uppboð hefst skal kaupandi að fullu taka afstöðu til framkominna
  tilboða bjóðenda í samræmi við forsendur fyrir vali tilboðs og vægi þeirra.
Öllum bjóðendum sem lagt hafa fram gild tilboð skal samtímis gefinn kostur á því
 að leggja fram ný verð og/eða verðgildi. Í tilkynningu til bjóðenda skulu koma
fram allar nauðsynlegar upplýsingar um hvernig viðkomandi bjóðandi skal tengjast
  rafrænu uppboðskerfi ásamt upplýsingum um upphafsdag og upphafstíma rafræns
  uppboðs. Rafrænu uppboði má skipta í fleiri áfanga. Rafrænt uppboð skal ekki
  hefjast fyrr en tveimur virkum dögum eftir að tilkynning var send bjóðendum.
 Þegar gera á samning á grundvelli fjárhagslega hagkvæmasta tilboðs skal fylgja
 tilkynningu til bjóðanda mat á tilboði hans sem fram hefur farið í samræmi við
  72. gr. Í tilkynningu skal einnig koma fram reiknilíkan sem nota á í rafrænu
  uppboði til að ákveða sjálfkrafa röð tilboða á grundvelli nýrra verða og/eða
  verðgilda sem boðin hafa verið. Reiknilíkan skal taka tillit til vægis allra
    forsendna sem skilgreina fjárhagslega hagkvæmasta tilboð eins og þessar
forsendur hafa verið tilgreindar í útboðsauglýsingu eða útboðsgögnum. Hugsanleg
  vikmörk vægis við mat verðgildis sem fram hafa komið í útboðsauglýsingu eða
  útboðsgögnum skal skilgreina sem fast verðgildi. Ef frávikstilboð eru heimil
       skal setja fram sérstakt reiknilíkan fyrir hvert leyfilegt frávik.
  Í hverjum áfanga rafræns uppboðs skal kaupandi láta bjóðendum í té nægilegar
upplýsingar svo að þeir geti metið niðurröðun tilboðs síns á hvaða tímamarki sem
 er. Kaupendur geta einnig upplýst bjóðendur um önnur atriði sem varða verð eða
        verðgildi sem sett hafa verið fram, enda hafi þetta komið fram í
 útboðsskilmálum. Kaupendur geta einnig upplýst um fjölda bjóðenda í viðkomandi
   áfanga uppboðs. Kaupanda er þó ekki undir neinum kringumstæðum heimilt að
             upplýsa um nafn bjóðanda á hvaða stigi uppboðs sem er.
   Kaupandi skal ljúka rafrænu uppboði á einn eða fleiri eftirfarandi hátta:
     a. Með því að tilgreina fyrir fram ákveðinn dag og tíma um lok uppboðs í
    tilkynningu þar sem bjóðanda var gefinn kostur á að taka þátt í uppboði.
      b. Þegar ekki berast fleiri verð eða verðgildi sem fullnægja kröfum um
 lágmarksbreytingar. Við þessar aðstæður skal taka fram í tilkynningu, þar sem
   bjóðanda var gefinn kostur á að taka þátt í uppboði, þann frest sem látinn
     verður líða frá því að síðasta tilboð barst þar til uppboði er lokið.
     c. Þegar þeim áföngum uppboðs sem kveðið var á um í tilkynningu, þar sem
    bjóðanda var gefinn kostur á að taka þátt í uppboði, hefur verið lokið.
   Þegar kaupandi ákveður að ljúka uppboði í samræmi við c-lið, eftir atvikum
  einnig með vísan til þeirrar aðferðar sem um getur í b-lið, skal tímaáætlun
 fyrir hvern áfanga uppboðs koma fram í tilkynningu þar sem bjóðanda var gefinn
                        kostur á að taka þátt í uppboði.
 Þegar rafrænu uppboði hefur verið lokið skal kaupandi velja hagkvæmasta tilboð
sem fram hefur komið við uppboðið í samræmi við 72. gr. Kaupanda er óheimilt að
misnota rafrænt uppboð eða beita því í því skyni að koma í veg fyrir, hindra eða
 hafa áhrif á samkeppni eða til þess að breyta andlagi samnings eins og það var
      kynnt bjóðendum í útboðsauglýsingu og skilgreint í útboðsskilmálum.

                            IX. kafli. Val tilboðs.
                    71. gr. Þau tilboð sem koma til greina.
 Við ákvörðun kaupanda um gerð samnings skal eingöngu litið til gildra tilboða,
 þar á meðal gildra frávikstilboða, frá fyrirtækjum, sem ekki hefur verið vísað
 frá skv. 47. og 48. gr., sem fullnægja kröfum um fjárhagslega stöðu og faglega
og tæknilega getu og önnur atriði, sbr. 49.54. gr., og valin hafa verið til að
   gera tilboð í samræmi við reglur 56. gr. ef um forval hefur verið að ræða.
                        72. gr. Mat á hagkvæmasta boði.
Við val á tilboði skal gengið út frá hagkvæmasta boði. Hagkvæmasta tilboð er það
   boð sem er lægst að fjárhæð eða það boð sem fullnægir þörfum kaupanda best
samkvæmt þeim forsendum sem settar hafa verið fram í útboðsgögnum, sbr. 45. gr.
    Óheimilt er að meta tilboð á grundvelli annarra forsendna en fram koma í
                           útboðsgögnum, sbr. 45. gr.
 Heimilt er að velja fleiri en eitt tilboð sé kaupum skipt í fleiri sjálfstæða
                             hluta í útboðsgögnum.
                         73. gr. Óeðlilega lág tilboð.
Þegar tilboð virðist óeðlilega lágt með hliðsjón af vöru, verki eða þjónustu sem
   kaupa á skal kaupandi óska skriflega eftir nánari upplýsingum um grundvöll
   tilboðs sem hann telur skipta máli. Þessar upplýsingar geta einkum varðað
                                 eftirfarandi:
    a. Fjárhagslegar forsendur mannvirkjagerðar, vöruframleiðslu eða þjónustu.
     b. Tæknilegar lausnir sem valdar hafa verið og/eða hvers konar óvenjulega
    hagstæðar aðstæður bjóðanda við framkvæmd verks, sölu vöru eða veitingu
                                   þjónustu.
     c. Frumleika lausna bjóðanda við framkvæmd verks, sölu vöru eða veitingu
                                   þjónustu.
   d. Samræmi við reglur um réttindi launþega og vinnuvernd á þeim stað þar sem
           framkvæmd verks, sala vöru eða veiting þjónustu fer fram.
                e. Möguleika bjóðanda á því að öðlast ríkisstyrki.
Kaupandi skal ganga úr skugga um forsendur tilboðs á grundvelli þeirra gagna sem
        bjóðandi hefur lagt fram eftir að hafa ráðfært sig við bjóðanda.
Þegar kaupandi kemst að þeirri niðurstöðu að tilboð sé óeðlilega lágt vegna þess
 að bjóðandi njóti ríkisstyrkja verður boði hans því aðeins hafnað að bjóðanda
 hafi ekki tekist, innan hæfilegs frests sem ákveðinn var eftir að bjóðanda var
 gefinn kostur á að tjá sig, að sýna fram á að ríkisstyrkur hafi verið löglega
     veittur. Ef tilboði er hafnað af þessum ástæðum skal kaupandi tilkynna
                    Eftirlitsstofnun EFTA um ákvörðun sína.
Kaupanda er skylt að rökstyðja ákvörðun um að hafna tilboði á þeim grundvelli að
það sé óeðlilega lágt. Upplýsingar sem kaupandi fær samkvæmt þessari grein skal
                           fara með sem trúnaðarmál.
                            74. gr. Höfnun tilboðs.
 Kaupandi telst hafa hafnað tilboði ef hann er búinn að semja við annan aðila,
  gildistími tilboðs er liðinn án þess að óskað hafi verið eftir framlengingu
            tilboðs eða öllum tilboðum hefur verið hafnað formlega.
Kaupanda er óheimilt að nýta hugmyndir eða tilboð bjóðanda á nokkurn hátt eftir
                           að því hefur verið hafnað.
   75. gr. Tilkynning og rökstuðningur höfnunar tilboðs og annarra ákvarðana.
    Kaupandi skal tilkynna þátttakendum eða bjóðendum um ákvarðanir um gerð
rammasamnings, val tilboðs eða aðgang að gagnvirku innkaupakerfi, eins fljótt og
 mögulegt er. Í tilkynningu skal koma fram, eftir því sem við á, rökstuðningur
fyrir ákvörðun um að gera ekki rammasamning, taka engu tilboði þrátt fyrir útboð
   eða hefja að nýju útboð eða stofna til gagnvirks innkaupakerfis. Þegar val
     tilboðs hefur grundvallast á öðrum forsendum en verði eingöngu skal í
   tilkynningu koma fram nafn þess bjóðanda sem var valinn og upplýsingar um
eiginleika og kosti þess tilboðs sem kaupandi valdi með hliðsjón af valforsendum
útboðsgagna. Þennan rökstuðning skal kaupandi veita skriflega ef þess er óskað.
Eftir beiðni skal kaupandi, eins fljótt og mögulegt er, veita rökstuðning fyrir
                         ákvörðun sinni sem hér segir:
    a. Upplýsa ber þátttakanda, sem ekki hefur verið valinn til að gera tilboð,
                   um ástæður þess að umsókn hans var hafnað.
      b. Upplýsa ber bjóðanda um ástæður þess að tilboði hans var hafnað. Ef
   tilboði hefur verið hafnað með vísan til þess að tilboð var í ósamræmi við
tækniforskriftir, sbr. 4. og 5. mgr. 40. gr., skal rökstyðja hvers vegna tilboð
telst ekki fullnægja kröfum tækniforskrifta eða hvers vegna það er ófullnægjandi
                með tilliti til krafna um virkni og hagnýtingu.
    c. Upplýsa skal bjóðanda, sem lagt hefur fram gilt tilboð, um eiginleika og
   kosti þess tilboðs sem kaupandi valdi og nafn bjóðanda sem var valinn eða
                               rammasamningshafa.
   Beiðni um rökstuðning skv. 2. mgr. skal bera fram innan 14 daga frá því að
bjóðanda var tilkynnt ákvörðun og skal rökstuðningur liggja fyrir eigi síðar en
fimmtán dögum eftir að beiðni um það barst kaupanda eða umsjónarmanni útboðs. Í
rökstuðningi skal þó ekki upplýsa um atriði sem vísað er til í 1. mgr. varðandi
   val tilboðs, gerð rammasamnings eða aðgengi að gagnvirku innkaupakerfi ef
 upplýsingagjöf gæti torveldað löggæslu. Sama á við ef upplýsingagjöf gengur að
   öðru leyti gegn almannahagsmunum eða mundi skaða lögmæta viðskiptahagsmuni
 einstakra fyrirtækja, einkarekinna eða opinberra, eða samkeppni milli þeirra.
                           76. gr. Samþykki tilboðs.
 Þegar um er að ræða innkaupaferli sem lýkur með vali kaupanda á tilboði skulu
  líða a.m.k. tíu dagar frá því að ákvörðun um val tilboðs er tilkynnt þar til
tilboð er endanlega samþykkt. Stytta má þennan frest við hraðútboð skv. 60. gr.
       og falla frá honum ef mjög brýnt er að gera samning þegar í stað.
Tilboð skal samþykkja endanlega með skriflegum hætti innan gildistíma þess og er
  þá kominn á bindandi samningur á grundvelli útboðsgagna og tilboðs bjóðanda.
   Heimilt er að gera sérstakan samning um kaup á vöru, þjónustu eða verki á
   grundvelli útboðsins eftir að tilboð hefur verið samþykkt, en ekki skal þá
 breyta grundvallarþáttum tilboðs þannig að samkeppni sé raskað eða um mismunun
                                 verði að ræða.
 Þegar kominn er á samningur skv. 1. mgr. skal það tilkynnt öllum bjóðendum án
                                     tafar.
                             77. gr. Gerviverktaka.
   Verktaka og undirverktaka er óheimilt að gera samning um undirverktöku við
 einstaka starfsmenn eða starfshópa í þeim tilvikum þar sem um ráðningarsamband
             er að ræða eða það á við samkvæmt venju og eðli máls.

             3. þáttur. Opinber innkaup á Evrópska efnahagssvæðinu.
 X. kafli. Gildissvið þessa þáttar, heimild til setningar stjórnvaldsfyrirmæla
                                     o.fl.
 78. gr. Viðmiðunarfjárhæðir fyrir opinber innkaup á Evrópska efnahagssvæðinu.
 Ákvæði þessa þáttar og stjórnvaldsfyrirmæli sem sett hafa verið með heimild í
ákvæðum hans gilda um opinber innkaup yfir viðmiðunarfjárhæðum sem ráðherra skal
     birta í íslenskum krónum í reglugerð^1) í samræmi við 7., 8. og 9. gr.
 tilskipunarinnar. Einnig skal í reglugerð birta þær viðmiðunarfjárhæðir sem um
ræðir í 1. mgr. 35. gr. tilskipunarinnar svo og viðmiðunarfjárhæðir vegna gerðar
      sérleyfissamninga um verk, sbr. 56. og 63. gr. tilskipunarinnar, og
viðmiðunarfjárhæðir vegna hönnunarsamkeppni, sbr. 67. gr. tilskipunarinnar. Við
  ákvörðun viðmiðunarfjárhæða skal taka tillit til breytinga sem kunna að hafa
verið gerðar skv. 78. gr. tilskipunarinnar, enda hafi hlutaðeigandi gerðir verið
 teknar upp í EES-samninginn. Endurskoða skal viðmiðunarfjárhæðir á tveggja ára
                     fresti, í fyrsta sinn 31. janúar 2008.
      Ráðherra setur með reglugerð^2) reglur um útboðsauglýsingar og aðrar
  tilkynningar vegna innkaupa á Evrópska efnahagssvæðinu til samræmis við þær
 gerðir sem vísað er til í XVI. viðauka við EES-samninginn. Ráðherra er einnig
      heimilt með reglugerð að setja nánari reglur um opinber innkaup yfir
viðmiðunarfjárhæðum skv. 1. mgr., enda samræmist þær ákvæðum tilskipunarinnar og
        öðrum skuldbindingum íslenska ríkisins samkvæmt EES-samningnum.
          ^1)Rg. 229/2010. ^2)Rg. 1300/2007. Rg. 411/2008, sbr. 933/2010.
       79. gr. Framkvæmd opinberra innkaupa yfir viðmiðunarfjárhæðum EES.
  Við framkvæmd opinberra innkaupa yfir viðmiðunarfjárhæðum skv. 78. gr. skal
fylgja ákvæðum 35.43. gr. tilskipunarinnar og þeim reglum sem þar er vísað til,
       eftir atvikum eins og þeim kann að hafa verið breytt skv. 79. gr.
   tilskipunarinnar. Að öðru leyti skal farið að reglum 2. þáttar laganna með
                             eftirtöldum frávikum:
     a. Ef nýta á heimild 2. mgr. 27. gr. til að gera samninga fyrir hluta af
  innkaupum án útboðs fyrir allt að 20% af samanlagðri heildarfjárhæð samnings
skal verðgildi hlutans ekki vera hærra en jafngildi 80.000 evra að því er varðar
  vöru- og þjónustusamninga og 1 milljónar evra að því er varðar verksamninga.
           b. Þegar um er að ræða innkaup á þjónustu skv. II. viðauka B
 tilskipunarinnar, sbr. 21. og 22. gr. tilskipunarinnar, skal senda skýrslu um
    gerð samnings samkvæmt nánari ákvæðum 4. mgr. 35. gr. tilskipunarinnar.
     c. Skilyrði þess að samningskaup án undangenginnar útboðsauglýsingar fari
fram, sbr. a- lið 1. mgr. 33. gr., er að tilkynning um notkun þessarar heimildar
                sé send Eftirlitsstofnun EFTA ef þess er óskað.
   d. Ef nýta á heimild 36. gr. vegna samninga um hönnun og byggingu húsnæðis á
vegum hins opinbera skal fylgja ákvæðum 35., 36., 38., 39., 41., 42. og 43. gr.
                               tilskipunarinnar.
       e. Ef skilyrðum er fullnægt til að stytta fresti skv. 8. mgr. 38. gr.
   tilskipunarinnar er heimilt að stytta frest skv. 1. mgr. 76. gr. eða falla
      alfarið frá honum þegar mjög brýnt er að gera samning þegar í stað.
 Þegar um er að ræða samninga sem ekki falla undir 1. mgr. er kaupanda allt að
                  einu heimilt að láta birta útboðsauglýsingu.

   XI. kafli. Reglur um gerð sérleyfissamninga um verk og hönnunarsamkeppni.
        80. gr. Sérleyfissamningar um verk yfir viðmiðunarfjárhæðum EES.
 Við gerð sérleyfissamninga um verk að áætluðu verðgildi sem er jafnt eða yfir
 viðmiðunarfjárhæð vegna slíkra samninga, sbr. reglugerð um viðmiðunarfjárhæðir
  sem sett er skv. 78. gr., skal fylgja ákvæðum 56.65. gr. tilskipunarinnar.
            81. gr. Hönnunarsamkeppni yfir viðmiðunarfjárhæðum EES.
     Við framkvæmd hönnunarsamkeppni vegna verðgildis sem er jafnt eða yfir
viðmiðunarfjárhæð vegna slíkrar samkeppni, sbr. reglugerð um viðmiðunarfjárhæðir
  sem sett er skv. 78. gr., skal fylgja ákvæðum 66.74. gr. tilskipunarinnar.

               XII. kafli. Skýrslur, Eftirlitsstofnun EFTA o.fl.
       82. gr. Skýrslur um opinber innkaup yfir viðmiðunarfjárhæðum EES.
[Ráðuneytið]^1) skal útbúa skýrslu í samræmi við 75. og 76. gr. tilskipunarinnar
og senda hana Eftirlitsstofnun EFTA. Heimilt er í reglugerð að kveða nánar á um
   hvaða aðilar skuli senda [ráðuneytinu]^1) skýrslur um innkaup sín og hvaða
                   upplýsingar skuli koma fram í skýrslunum.
                             ^1)L. 126/2011, 466. gr.
                   83. gr. Rannsókn Eftirlitsstofnunar EFTA.
       Telji Eftirlitsstofnun EFTA að um augljóst brot á reglum Evrópska
   efnahagssvæðisins um opinber innkaup sé að ræða getur hún hafið rannsókn á
 ætluðu broti. Innan 30 daga frá tilkynningu Eftirlitsstofnunar EFTA um ástæður
     fyrir því áliti að augljóst brot hafi átt sér stað skal kaupandi senda
     Eftirlitsstofnuninni staðfestingu á því að bætt hafi verið úr brotinu,
 greinargerð um ástæður þess að engar úrbætur hafi verið gerðar eða tilkynningu
    um að innkaupaferli og gerð samnings hafi verið stöðvuð um stundarsakir.
[Ráðherra]^1) getur stöðvað um stundarsakir útboð eða gerð samnings í tilefni af
          tilkynningu Eftirlitsstofnunar EFTA samkvæmt þessari grein.
  Þegar kaupandi hefur tilkynnt Eftirlitsstofnun EFTA um að innkaupaferli hafi
 verið stöðvað um stundarsakir skal kaupandi tilkynna stofnuninni um það þegar
 stöðvun er aflétt eða innkaupaferli vegna sömu innkaupa, að hluta eða í heild,
 er hafið á ný. Í þessari tilkynningu skal greint frá því að úrbætur hafi verið
gerðar eða færðar fram ástæður fyrir því hvers vegna það hefur ekki verið gert.
                             ^1)L. 126/2011, 466. gr.

                4. þáttur. Stjórnsýsla, meðferð kærumála, o.fl.
   XIII. kafli. Yfirstjórn opinberra innkaupa og starfsemi innkaupastofnunar.
                     84. gr. Yfirstjórn opinberra innkaupa.
 Opinber innkaup heyra undir [ráðherra]^1) sem fer með framkvæmd laga þessara.
                             ^1)L. 126/2011, 466. gr.
                               85. gr. Ríkiskaup.
Á vegum ríkisins skal rekin miðlæg innkaupastofnun, Ríkiskaup. Stofnunin annast
innkaup fyrir ríkisstofnanir og ríkisfyrirtæki, rannsakar sameiginlegar þarfir á
 vörum og þjónustu og beitir sér fyrir samræmdum innkaupum til þarfa ríkisins.
  Einnig skal stofnunin láta í té aðstoð og leiðbeiningar um útboð og innkaup
 eftir því sem þörf krefur. Komi upp ágreiningur um ákvörðun við val á tilboðum
    milli Ríkiskaupa sem umsjónaraðila útboðs og kaupanda er heimilt að vísa
                      ágreiningnum til [ráðuneytisins].^1)
Ríkiskaup ráðstafa eignum ríkisins sem ekki er lengur þörf fyrir samkvæmt nánari
                            ákvörðun [ráðherra].^1)
   Ríkiskaup gera rammasamninga fyrir hönd ríkisins og annast útboð og önnur
 innkaupaferli sem fram fara á vegum ríkisstofnana vegna innkaupa, hvort heldur
er yfir viðmiðunarfjárhæðum skv. 20. eða 78. gr. [Ráðherra]^1) getur þó heimilað
   einstökum ríkisstofnunum að annast eigin innkaup yfir viðmiðunarfjárhæðum.
                             ^1)L. 126/2011, 466. gr.
86. gr. Lögmæti innkaupa og ábyrgð á innkaupum sem fram fara á vegum Ríkiskaupa.
Kaupandi sem aflað hefur verks, vöru eða þjónustu í gegnum Ríkiskaup telst hafa
 fullnægt skyldum sínum samkvæmt lögum þessum að svo miklu leyti sem Ríkiskaup
                                 hafa gert það.
    Áður en innkaupaferli hefst á vegum Ríkiskaupa er stofnuninni heimilt að
       krefjast þess að fyrir liggi samningur þar sem m.a. er kveðið á um
            ákvörðunartöku og skaðabótaábyrgð vegna innkaupaferlis.
                     87. gr. Markmið í rekstri Ríkiskaupa.
Ríkiskaup skulu leitast við að tryggja hagkvæmni við innkaup ríkisins. Markmiði
                           þessu skal náð með því að:
   a. þróa hágæðaþjónustustofnun á sviði opinberra innkaupa með starfsfólki sem
      býr yfir þekkingu og reynslu á sviði innkaupa fyrir ríkisstofnanir,
    b. þróa verklag við útboð og innkaup sem tryggir jafnræði bjóðenda og virka
                                   samkeppni,
       c. auka framleiðni og einföldun í opinberum innkaupum með nútímalegu
                 innkaupakerfi, útboðum og samræmdum innkaupum,
            d. auðvelda viðskiptatengsl milli birgja og ríkisstofnana,
     e. miðla þekkingu og reynslu til ríkisstofnana til að fullnægja sem best
                        viðskiptalegum þörfum ríkisins.
                         88. gr. Forstjóri Ríkiskaupa.
 [Ráðherra]^1) skipar forstjóra til fimm ára í senn. Forstjóri annast daglegan
 rekstur Ríkiskaupa, ber ábyrgð á fjárreiðum stofnunarinnar og reikningshaldi.
    Forstjóri gerir fjárhagsáætlun stofnunarinnar og mótar stefnu um helstu
  áherslur, verkefni og starfshætti stofnunarinnar. Forstjóri ræður starfslið
                                stofnunarinnar.
                             ^1)L. 126/2011, 466. gr.
                         89. gr. Gjaldskrá Ríkiskaupa.
   Ríkiskaup selja ríkisstofnunum og ríkisfyrirtækjum þjónustu sína samkvæmt
  gjaldskrá sem [ráðherra]^1) setur, að fengnum tillögum forstjóra Ríkiskaupa.
   Gjaldskráin skal miðast við að tekjur standi undir rekstri stofnunarinnar.
                             ^1)L. 126/2011, 466. gr.
                        90. gr. Ábyrgðarmaður innkaupa.
   Ráðuneyti og stofnanir og fyrirtæki í eigu ríkisins skulu skipa sérstakan
 starfsmann sem skal vera ábyrgðarmaður innkaupa. Honum ber að fylgjast með að
   innkaup viðkomandi ráðuneytis, stofnunar eða fyrirtækis séu í samræmi við
     gildandi lög og reglur um opinber innkaup og innkaupastefnu ríkisins.

                       XIV. kafli. Kærunefnd útboðsmála.
               91. gr. Hlutverk og skipan kærunefndar útboðsmála.
Í kærunefnd útboðsmála eiga sæti þrír menn sem ráðherra skipar til fjögurra ára
í senn. Varamenn skulu skipaðir á sama hátt. Formaður nefndarinnar og varamaður
  hans skulu fullnægja skilyrðum laga til að gegna embætti héraðsdómara. Aðrir
  nefndarmenn skulu hafa alhliða reynslu og þekkingu á viðskiptum. Nefndarmenn
   skulu vera óháðir hagsmunum ríkis eða annarra opinberra aðila. Við skipan
 nefndarinnar skal ráðherra hafa samráð við helstu samtök sem hafa hagsmuna að
                          gæta við framkvæmd laganna.
Hlutverk kærunefndar útboðsmála er að leysa með skjótum og óhlutdrægum hætti úr
 kærum fyrirtækja vegna ætlaðra brota á lögum þessum, þar á meðal þeim ákvæðum
  tilskipunarinnar sem vísað er til í lögunum, og reglum settum samkvæmt þeim.
 Nefndin er sjálfstæð í störfum sínum. Úrskurðum hennar og ákvörðunum samkvæmt
            lögum þessum verður ekki skotið til annarra stjórnvalda.
  Að beiðni [ráðuneytisins]^1) eða tiltekins kaupanda er kærunefnd útboðsmála
   heimilt að gefa ráðgefandi álit á tilteknum innkaupum þótt engin kæra hafi
                                    borist.
                             ^1)L. 126/2011, 466. gr.
                          92. gr. Sérfræðileg ráðgjöf.
 Nefndinni er heimilt að kalla sér til ráðgjafar og aðstoðar sérfróða aðila ef
   hún telur þörf á. Skulu þeir aðilar starfa með kærunefndinni eftir nánari
   ákvörðun formanns eða varaformanns sem ákveður þeim þóknun fyrir starfann.
                            93. gr. Málskotsréttur.
   Heimild til að skjóta málum til nefndarinnar hafa þau fyrirtæki sem njóta
   réttinda samkvæmt lögum þessum og hafa lögvarða hagsmuni af úrlausn máls.
Heimilt er kæranda að framselja kæruheimild sína til félags eða samtaka sem gæta
                                 hagsmuna hans.
                              94. gr. Kærufrestur.
 Kæra skal borin skriflega undir kærunefnd útboðsmála innan fjögurra vikna frá
því að kærandi vissi eða mátti vita um þá ákvörðun, athöfn eða athafnaleysi sem
hann telur brjóta gegn réttindum sínum. Alltaf er þó heimilt að bera kæru undir
  kærunefnd útboðsmála innan 15 daga frá því að rökstuðningur skv. 75. gr. er
 veittur. Fyrir hverja kæru skal kærandi greiða kærugjald að fjárhæð 50.000 kr.
 Í kæru skulu koma fram upplýsingar um kæranda, þann aðila sem kæra beinist að
  (varnaraðila) og ákvörðun, athöfn eða athafnaleysi sem er kærð. Í kæru skulu
  koma fram kröfur kæranda ásamt stuttri lýsingu málsatvika og málsástæðna og
 rökstuðningur. Kröfugerð kæranda skal lúta að úrræðum nefndarinnar skv. 96. og
                                    97. gr.
Ef kæra fullnægir ekki skilyrðum 2. mgr. skal kærunefndin beina því til kæranda
  að bæta úr annmörkum innan hæfilegs frests. Verði kærandi ekki við því skal
                         kærunefndin vísa kærunni frá.
Kærunefnd er jafnan heimilt að beina því til kæranda að leggja fram frekari gögn
 eða upplýsingar máli til skýringar ef hún telur málið ekki nægilega upplýst og
                    setja honum ákveðinn frest í því skyni.
                      95. gr. Meðferð kæru og gagnaöflun.
 Nú er kæra tæk til efnismeðferðar skv. 94. gr. og gefur nefndin þá varnaraðila
       kost á að tjá sig um efni kærunnar. Ef Ríkiskaup eða önnur miðlæg
 innkaupastofnun í skilningi laga þessara hefur annast innkaup telst sú stofnun
                 varnaraðili við meðferð máls fyrir nefndinni.
  Nú hefur annað fyrirtæki, svo sem annar bjóðandi í útboði eða þátttakandi í
 forvali vegna lokaðs útboðs, samkeppnisviðræðum eða samningskaupum, beinna og
 verulegra hagsmuna að gæta af niðurstöðu máls hjá nefndinni og skal þá einnig
             gefa þessum aðila kost á að tjá sig um efni kærunnar.
   Kæranda skal jafnan gefinn stuttur frestur til að tjá sig um athugasemdir
       varnaraðila og annarra sem gefinn hefur verið kostur á að tjá sig.
Málflutningur skal vera skriflegur, en heimilt er nefndinni að gefa aðilum kost
                     á að færa fram athugasemdir munnlega.
   Nefndin getur krafist þess að málsaðilar leggi fram öll þau gögn og aðrar
upplýsingar sem málið varðar. Sinni kærandi ekki slíkri kröfu er heimilt að vísa
kæru hans frá þegar í stað. Sinni varnaraðili ekki slíkri kröfu má meta tómlæti
                     hans honum í óhag við úrlausn málsins.
 Afl atkvæða nefndarmanna ræður niðurstöðu máls. Minnihlutaatkvæði skal fylgja
   nefndaráliti ef því er að skipta. Formaður eða varaformaður stýrir störfum
nefndarinnar. Þegar nefndarmenn eru eigi sammála um niðurstöðu ræður meiri hluti
  niðurstöðu máls. Ef nefndin þríklofnar í afstöðu sinni, eða niðurstaða getur
              eigi ráðist af atkvæðamagni, ræður atkvæði formanns.
 Kærunefnd skal kveða upp úrskurð um kæru eins fljótt og auðið er og eigi síðar
en einum mánuði eftir að henni hafa borist athugasemdir kæranda skv. 3. mgr. ef
                               því er að skipta.
Um meðferð kærumála fyrir nefndinni fer að öðru leyti eftir [2]stjórnsýslulögum,
                                  nr. 37/1993.
       96. gr. Stöðvun innkaupaferlis eða samningsgerðar um stundarsakir.
 Nú telur nefndin að verulegar líkur séu á því að brotið hafi verið gegn lögum
 þessum, þar á meðal þeim ákvæðum tilskipunarinnar sem vísað er til í lögunum,
  eða reglum settum samkvæmt þeim við tiltekin innkaup, og getur hún þá, eftir
 kröfu kæranda, stöðvað innkaupaferli eða gerð samnings þar til endanlega hefur
                             verið skorið úr kæru.
Varnaraðila skal að jafnaði gefinn skammur frestur til að tjá sig um hugsanlega
stöðvun innkaupaferlis eða stöðvun samningsgerðar um stundarsakir. Víkja má frá
                 þessu ef um er að ræða skýrt og augljóst brot.
  Aðili máls getur krafist þess að nefndin rökstyðji ákvörðun samkvæmt þessari
grein skriflega hafi slíkur rökstuðningur ekki fylgt ákvörðuninni þegar hún var
                                   tilkynnt.
                     97. gr. Úrræði kærunefndar útboðsmála.
  Nefndin getur með úrskurði fellt úr gildi ákvörðun kaupanda vegna opinberra
    innkaupa að hluta eða í heild, sbr. þó 100. gr. Nefndin getur lagt fyrir
 kaupanda að bjóða út tiltekin innkaup, auglýsa útboð á nýjan leik eða að fella
                niður tiltekna ólögmæta skilmála í útboðsgögnum.
   Nefndin getur látið uppi álit sitt á skaðabótaskyldu varnaraðila gagnvart
                kæranda, en tjáir sig ekki um fjárhæð skaðabóta.
 Nefndin getur ákveðið að varnaraðili greiði kæranda kostnað við að hafa kæruna
uppi. Ef kæra er bersýnilega tilefnislaus eða höfð uppi í þeim tilgangi að tefja
fyrir framgangi opinberra innkaupa getur nefndin úrskurðað kæranda til að greiða
                      málskostnað sem rennur í ríkissjóð.
   Ef ekki er farið að úrskurði nefndarinnar skv. 1. mgr. er henni heimilt að
 ákveða að leggja dagsektir á þann sem úrskurður beinist að. Sektir geta numið
 allt að 500.000 kr. fyrir hvern dag sem líður án þess að farið sé að úrskurði
nefndarinnar. Ef úrskurði er skotið til dómstóla byrja dagsektir ekki að falla á
                          fyrr en dómur er endanlegur.
 Dagsektir skv. 4. mgr. renna í ríkissjóð. Gera má aðför, án undangengins dóms,
        til fullnustu dagsekta og úrskurðar um málskostnað skv. 3. mgr.
       98. gr. Dómsmál til ógildingar á úrskurðum kærunefndar útboðsmála.
 Nú vill kærandi, varnaraðili eða annar aðili sem lögvarinna hagsmuna á að gæta
    ekki una úrskurði kærunefndar útboðsmála og getur hann þá höfðað mál til
  ógildingar hans fyrir dómstólum. Mál skal höfðað innan sex mánaða frá því að
          aðilinn fékk eða mátti fá vitneskju um ákvörðun kærunefndar.
     Ef mál er höfðað til ógildingar á úrskurði kærunefndar útboðsmála skal
kærunefndinni ekki stefnt til varnar. Að öðru leyti fer um varnaraðild að slíkum
                        málum samkvæmt almennum reglum.
             99. gr. Starfsreglur fyrir kærunefnd útboðsmála o.fl.
   Kærunefnd útboðsmála getur sett nánari reglur, sem ráðherra staðfestir, um
     framlagningu gagna, málsmeðferð fyrir nefndinni og birtingu úrskurða.

                    XV. kafli. Gildi samninga og skaðabætur.
                          100. gr. Ógilding samninga.
Eftir að bindandi samningur skv. 76. gr. er kominn á verður hann ekki felldur úr
   gildi eða honum breytt þótt ákvörðun kaupanda um framkvæmd útboðs eða gerð
                          samnings hafi verið ólögmæt.
Nú gerir kaupandi samning þótt innkaupaferli, útboð eða samningsgerð hafi verið
stöðvuð skv. 96. gr. og er þá allt að einu heimilt að ógilda samninginn og beita
                       þeim úrræðum sem greinir í 97. gr.
 Um gildi samninga, sem stofnað er til samkvæmt lögum þessum, fer að öðru leyti
                     eftir almennum reglum fjármunaréttar.
                           101. gr. Skaðabótaskylda.
  Kaupandi er skaðabótaskyldur vegna þess tjóns sem brot á lögum þessum, þar á
meðal þeim ákvæðum tilskipunarinnar sem vísað er til í lögunum, og reglum settum
 samkvæmt þeim hefur í för með sér fyrir fyrirtæki. Fyrirtæki þarf einungis að
    sanna að það hafi átt raunhæfa möguleika á að verða valið af kaupanda og
möguleikar þess hafi skerst við brotið. Bótafjárhæð skal miðast við kostnað við
                   að undirbúa tilboð og taka þátt í útboði.
 Um skaðabætur vegna brota á lögum þessum og reglum settum samkvæmt þeim fer að
                       öðru leyti eftir almennum reglum.

             XVI. kafli. Lagaskil, gildistaka, brottfall laga o.fl.
                     102. gr. Innleiðing tilskipunarinnar.
     Lög þessi fela í sér innleiðingu á tilskipun Evrópuþingsins og ráðsins
  2004/18/EB frá 31. mars 2004 um samræmingu reglna um útboð og gerð opinberra
   verksamninga, vörusamninga og þjónustusamninga eins og hún var tekin upp í
samninginn um Evrópska efnahagssvæðið með ákvörðun sameiginlegu EES-nefndarinnar
  nr. 68/2006 sem birt var 7. september 2006 í EES-viðbæti við Stjórnartíðindi
                         Evrópusambandsins nr. 44/2006.
            103. gr. Afstaða stjórnsýslulaga til opinberra innkaupa.
 Ákvæði II. kafla [3]stjórnsýslulaga, nr. 37/1993, um hæfi gilda um ákvarðanir
sem teknar eru samkvæmt lögum þessum. Að öðru leyti gilda stjórnsýslulög ekki um
                ákvarðanir sem teknar eru samkvæmt lögum þessum.
          104. gr. Almenn heimild til setningar stjórnvaldsfyrirmæla.
 [Ráðherra]^1) er heimilt að setja reglugerð um nánari framkvæmd laga þessara.
                             ^1)L. 126/2011, 466. gr.
                  105. gr. Lagaskil vegna opinberra innkaupa.
  Um innkaup sem hafa verið auglýst fyrir gildistöku laga þessara fer samkvæmt
   [4]lögum nr. 94/2001, um opinber innkaup. Miða skal við opinbera birtingu
útboðsauglýsingar eða áætlaða móttöku þátttakenda á tilkynningu ef um er að ræða
      innkaupaferli þar sem útboðsauglýsingar eru ekki birtar opinberlega.
           106. gr. Lagaskil vegna starfsemi kærunefndar útboðsmála.
 Lög þessi gilda um meðferð kærunefndar útboðsmála á kærum sem berast nefndinni
                         eftir gildistöku laga þessara.
Skipanir núverandi nefndarmanna í kærunefnd útboðsmála skulu haldast þrátt fyrir
gildistöku laga þessara. Starfsreglur kærunefndar útboðsmála skulu einnig halda
    gildi sínu þar til nýjar starfsreglur kærunefndarinnar hafa tekið gildi.
                              107. gr. Gildistaka.
                       Lög þessi öðlast þegar gildi. ...
   Ákvæði 2. og 3. málsl. 2. mgr. 19. gr. skulu öðlast gildi 1. janúar 2008.

                                  Fylgiskjal.
 Tilskipun Evrópuþingsins og ráðsins 2004/18/EB frá 31. mars 2004 um samræmingu
reglna um útboð og gerð opinberra verksamninga, vörusamninga og þjónustusamninga
                  EVRÓPUÞINGIÐ OG RÁÐ EVRÓPUSAMBANDSINS HAFA,
með hliðsjón af stofnsáttmála Evrópubandalagsins, einkum 47. gr. (2. mgr.), 55.
                                gr. og 95. gr.,
             með hliðsjón af tillögu framkvæmdastjórnarinnar (^1),
        með hliðsjón af áliti efnahags- og félagsmálanefndarinnar (^2),
                 með hliðsjón af áliti svæðanefndarinnar (^3),
 í samræmi við málsmeðferðina sem mælt er fyrir um í 251. gr. sáttmálans (^4) á
     grundvelli sameiginlegs texta sáttanefndarinnar frá 9. desember 2003,
                     og að teknu tilliti til eftirfarandi:
      1) Í tengslum við nýjar breytingar sem gera þarf á tilskipunum ráðsins
  92/50/EBE frá 18. júní 1992 um samræmingu reglna um útboð og gerð opinberra
  samninga um kaup á þjónustu (^5), 93/36/EBE frá 14. júní 1993 um samræmingu
reglna um útboð og gerð opinberra samninga um vörukaup (^6) og 93/37/EBE frá 14.
júní 1993 um samræmingu reglna um útboð og gerð opinberra verksamninga (^7), en
   þessar breytingar eru nauðsynlegar til að mæta kröfum þeim um einföldun og
nútímavæðingu sem bæði samningsyfirvöld og rekstraraðilar settu fram í andsvörum
sínum við grænbókinni sem framkvæmdastjórnin samþykkti 27. nóvember 1996, skal,
  til glöggvunar, endursemja tilskipanirnar og steypa þeim saman í einn texta.
 Þessi tilskipun er byggð á dómaframkvæmd dómstólsins, einkum að því er varðar
 forsendur fyrir vali tilboðs, sem skýrir möguleika samningsyfirvalda á því að
  uppfylla þarfir almennings sem málið varðar, t.d. á sviði umhverfis- og/eða
félagsmála, að því tilskildu að slíkar forsendur tengist efni samningsins, veiti
samningsyfirvaldi ekki ótakmarkað valfrelsi, séu skýrt orðaðar og í samræmi við
              grundvallarreglurnar sem nefndar eru í 2. forsendu.
      2) Samningar, sem eru gerðir í aðildarríkjunum fyrir hönd ríkisins eða
svæðis- eða staðaryfirvalda og annarra aðila sem lúta stjórn opinberra lögaðila,
       falla undir meginreglur sáttmálans, einkum meginregluna um frjálsa
 vöruflutninga, meginregluna um staðfesturétt og meginregluna um frelsi til að
    veita þjónustu og reglur sem af þeim leiða, t.d. meginreglurnar um jafna
    meðferð, bann við mismunun, gagnkvæma viðurkenningu, meðalhófsregluna og
meginregluna um gagnsæi. Sé um að ræða opinbera samninga sem fara yfir tiltekið
 verðmæti er þó rétt að setja ákvæði, sem eru byggð á þessum meginreglum, um að
samræma, á vettvangi Bandalagsins, reglur um útboð og gerð samninga í einstökum
  ríkjum í Bandalaginu til að tryggja áhrif meginreglnanna og sjá til þess að
opnað sé fyrir samkeppni í opinberum innkaupum. Þessi samræmingarákvæði ber því
  að túlka bæði samkvæmt fyrrgreindum meginreglum og öðrum reglum sáttmálans.
     3) Slík samræmingarákvæði skal laga, eftir því sem unnt er, að núgildandi
             reglum og starfsvenjum í hverju einstöku aðildarríki.
      4) Ef aðili, sem heyrir undir opinberan rétt, tekur þátt í útboðsferli
  opinbers samnings sem bjóðandi skulu aðildarríkin tryggja að það valdi engri
      röskun á samkeppni gagnvart einkaaðilum sem eru jafnframt bjóðendur.
     5) Samkvæmt 6. gr. sáttmálans ber að fella kröfur um umhverfisvernd inn í
skilgreiningu og framkvæmd á stefnu Bandalagsins og starfsemi, sem um getur í 3.
 gr. sáttmálans, einkum með það fyrir augum að efla sjálfbæra þróun. Í þessari
     tilskipun er því skýrt hvernig samningsyfirvöld geta stuðlað að vernd
  umhverfisins og sjálfbærri þróun og jafnframt tryggt að besta hlutfall milli
                        gæða og verðs náist í samningum.
        6) Ekkert í þessari tilskipun á að koma í veg fyrir að gerðar verði
 ráðstafanir eða framfylgt verði ráðstöfunum sem eru nauðsynlegar til að vernda
 allsherjarreglu, almennt siðgæði, almannaöryggi, heilbrigði, líf manna og dýra
   eða varðveita plöntur, einkum með tilliti til sjálfbærrar þróunar, að því
             tilskildu að þessar ráðstafanir samrýmist sáttmálanum.
   7) Með ákvörðun ráðsins 94/800/EB frá 22. desember 1994 um samþykki af hálfu
 Evrópubandalagsins, að því er varðar málefni sem falla undir valdsvið þess, á
  samningunum sem náðust í Úrúgvælotu marghliða samningaviðræðnanna (1986 til
1994) (^8) var einkum samþykktur samningurinn um opinber innkaup, sem gerður var
  innan vébanda Alþjóðaviðskiptastofnunarinnar, hér á eftir nefndur samningur
  Alþjóðaviðskiptastofnunarinnar, en hann er gerður í þeim tilgangi að setja
marghliða ramma um jafnvæg réttindi og skyldur í tengslum við opinbera samninga
      með það fyrir augum að auka frelsi í alþjóðaviðskiptum og efla þau.
     Í ljósi alþjóðlegra réttinda og skuldbindinga Bandalagsins, sem leiðir af
 samþykkt samnings Alþjóðaviðskiptastofnunarinnar, gildir það fyrirkomulag sem
 þar er skilgreint um bjóðendur og vörur frá þriðju löndum sem hafa undirritað
 þann samning. Samningur Alþjóðaviðskiptastofnunarinnar hefur ekki bein áhrif.
Samningsyfirvöld, sem eru bundin af samningi Alþjóðaviðskiptastofnunarinnar, sem
  fara að þessari tilskipun og beita ákvæðum hennar gagnvart rekstraraðilum í
þriðju löndum sem hafa undirritað samninginn, skulu því uppfylla ákvæði samnings
Alþjóðaviðskiptastofnunarinnar. Einnig er rétt að þessi samræmingarákvæði tryggi
rekstraraðilum í Bandalaginu þátttökuskilyrði í opinberum innkaupum sem eru allt
eins hagstæð og þau skilyrði sem bjóðast rekstraraðilum í þriðju löndum sem hafa
               undirritað samning Alþjóðaviðskiptastofnunarinnar.
    8) Áður en útboðsferli samnings hefst geta samningsyfirvöld, með tæknilegum
   skoðanaskiptum, leitað ráða eða þegið ráð sem geta komið að gagni við gerð
 útboðsskilmála en þó því aðeins að slík ráðgjöf verði ekki til þess að hindra
                                   samkeppni.
       9) Í ljósi þess hve opinberir verksamningar eru fjölbreytilegir skulu
  samningsyfirvöld geta valið um hvort þau gera samning um hönnun og framkvæmd
verks aðgreint eða sameiginlega. Þessari tilskipun er ekki ætlað að segja fyrir
    um hvort gera skuli samning sameiginlega eða aðgreint. Ákvörðun um hvort
  samningur skuli gerður aðgreint eða sameiginlega skal tekin með tilliti til
  gæðaviðmiðana og hagrænna viðmiðana sem kunna að vera ákveðnar í landslögum.
     10) Samningur skal því aðeins teljast opinber verksamningur að efni hans
varði sérstaklega framkvæmd þeirra verka sem tilgreind eru í I. viðauka, jafnvel
þótt samningurinn taki til annarrar þjónustu sem er nauðsynleg til að unnt sé að
  vinna þessi verk. Opinberir þjónustusamningar geta við ákveðnar aðstæður náð
 yfir verk, einkum þegar um er að ræða rekstur fasteigna. Ef slík verk tengjast
 meginefni samningsins, og eru því hugsanlega afleiðing af eða viðbót við hann,
   telst það þó ekki gild ástæða fyrir því að flokka samninginn sem opinberan
                   verksamning að hann taki til slíkra verka.
       11) Setja skal fram skilgreiningu Bandalagsins á rammasamningum ásamt
  sérstökum reglum um rammasamninga sem eru gerðir í tengslum við samninga sem
   falla undir gildissvið þessarar tilskipunar. Þegar samningsyfirvald gerir
rammasamning í samræmi við ákvæði þessarar tilskipunar, einkum að því er varðar
   auglýsingar, tímafresti og skilyrði fyrir framlagningu tilboða, getur það,
  samkvæmt þessum reglum, gengið til samninga á grundvelli og innan gildistíma
 slíks rammasamnings, annaðhvort með því að nota skilmála rammasamningsins eða,
 ef ekki hafa allir skilmálar verið ákveðnir fyrir fram í rammasamningnum, með
 því að bjóða aðilum að rammasamningnum að leggja á ný fram tilboð varðandi þá
skilmála sem ekki voru ákveðnir áður. Ef óskað er eftir nýjum tilboðum skal fara
 að ákveðnum reglum sem hafa þann tilgang að tryggja nauðsynlegan sveigjanleika
 og að almennar meginreglur séu virtar, einkum meginreglan um jafna meðferð. Af
 sömu ástæðu gilda skilmálar rammasamningsins ekki lengur en í fjögur ár nema í
            tilvikum sem samningsyfirvöld geta fært gild rök fyrir.
    12) Stöðugt er unnið að því að þróa nýja rafræna innkaupatækni. Slík tækni
 stuðlar að aukinni samkeppni og hagræðingu í opinberum innkaupum, einkum vegna
 þess að notkun hennar sparar bæði tíma og fjármuni. Samningsyfirvöld geta nýtt
 sér rafræna innkaupatækni, að því tilskildu að slík not samrýmist reglunum sem
  settar eru með þessari tilskipun og meginreglunum um jafna meðferð, bann við
  mismunun og gagnsæi. Í því samhengi getur tilboð, sem bjóðandi leggur fram,
einkum þegar óskað er eftir nýjum tilboðum í tengslum við rammasamning eða virkt
innkaupakerfi, verið í formi rafræns vörulista bjóðanda ef bjóðandinn nýtir sér
  þær samskiptaaðferðir sem samningsyfirvald hefur valið í samræmi við 42. gr.
       13) Í ljósi hinnar öru útbreiðslu rafrænna innkaupakerfa ber að setja
  viðeigandi reglur nú þegar til að gera samningsyfirvöldum kleift að nýta til
 fulls þá möguleika sem slík kerfi bjóða upp á. Með þetta í huga er nauðsynlegt
  að skilgreina fyllilega rafrænt, virkt innkaupakerfi fyrir algeng innkaup og
  mæla fyrir um sérstakar reglur um uppsetningu og rekstur slíks kerfis til að
  tryggja réttláta meðferð allra rekstraraðila sem vilja taka þátt. Sérhverjum
  rekstraraðila, sem leggur fram kynningarboð í samræmi við útboðsskilmála og
uppfyllir forsendur fyrir vali, skal vera heimilt að nýta sér slíkt kerfi. Þessi
  innkaupatækni gerir samningsyfirvaldi kleift, með því að koma upp skrá yfir
bjóðendur sem þegar hafa verið valdir og gefa nýjum bjóðendum kost á því að taka
þátt, að velja úr sérlega breiðum hópi bjóðenda með notkun hins rafræna búnaðar
  og tryggja um leið hámarksnýtingu opinbers fjármagns með víðtækri samkeppni.
    14) Þar sem líkur eru á því að notkun rafrænna uppboða fari vaxandi er rétt
  að setja fram skilgreiningu Bandalagsins á þeim og að um þau gildi sérstakar
  reglur til að tryggja að þau fari fram í fullu samræmi við meginreglurnar um
   jafna meðferð, bann við mismunun og gagnsæi. Því er æskilegt að sett verði
     ákvæði um að slík rafræn uppboð verði aðeins notuð þegar um er að ræða
 verksamninga, vörusamninga og þjónustusamninga sem hægt er að ákvarða nákvæmar
      forskriftir fyrir. Þetta á einkum við um endurnýjaða vöru- verk- og
  þjónustusamninga. Af sömu ástæðu skal einnig vera hægt að ákveða viðeigandi
  flokkun bjóðenda á öllum stigum rafræns uppboðs. Þegar kostur gefst á því að
 nota rafræn uppboð gerir það samningsyfirvöldum kleift að hvetja bjóðendur til
að bjóða nýtt og lægra verð og, þegar tilboð er valið á grundvelli fjárhagslega
    hagkvæmasta tilboðs, að fara fram á úrbætur í öðrum þáttum tilboðsins en
verðinu. Til að tryggja samræmi við meginregluna um gagnsæi má einungis taka með
 í rafrænt uppboð þá þætti sem hægt er að meta sjálfvirkt með rafrænum aðferðum
 án allra afskipta og/eða samþykkis samningsyfirvalds, þ.e. aðeins þá þætti sem
setja má fram sem magn svo að unnt sé að tilgreina þá í tölum eða sem hlutfall.
  Hins vegar skal ekki taka með í rafrænum uppboðum þau svið tilboða sem varða
 þætti sem ekki er hægt að setja fram í tölum. Þar af leiðandi skal ekki halda
rafræn uppboð þegar um er að ræða tiltekna verksamninga og þjónustusamninga sem
          fela í sér framkvæmd á sviði hugverka, svo sem hönnun verka.
     15) Í aðildarríkjunum hafa þróast tilteknar, miðstýrðar innkaupaaðferðir.
  Ýmis samningsyfirvöld hafa það hlutverk að annast innkaup og gerð opinberra
   samninga eða rammasamninga fyrir önnur samningsyfirvöld. Vegna hins mikla
     innkaupamagns ættu þessar aðferðir að leiða til aukinnar samkeppni og
   hagræðingar í opinberum innkaupum. Þess vegna ber að ákveða skilgreiningu
Bandalagsins á miðlægum innkaupastofnunum sem samningsyfirvöld nýta sér. Einnig
ber að skilgreina hvaða skilyrði samningsyfirvöld, sem kaupa verk, vörur og/eða
 þjónustu með milligöngu miðlægrar innkaupastofnunar, skulu uppfylla svo að þau
    teljist hafa farið að ákvæðum þessarar tilskipunar, að teknu tilliti til
             meginreglnanna um bann við mismunun og jafna meðferð.
      16) Svo að tekið sé tillit til mismunandi aðstæðna í aðildarríkjunum er
aðildarríkjunum það í sjálfsvald sett hvort þau veita samningsyfirvöldum heimild
 til að nýta sér rammasamninga, miðlægar innkaupastofnanir, virk innkaupakerfi,
  rafræn uppboð eða samkeppnisviðræður eins og skilgreint er og kveðið á um í
                               þessari tilskipun.
          17) Því fleiri viðmiðunarfjárhæðir sem notaðar eru við beitingu
    samræmingarákvæðanna, því meiri vandkvæði hefur það í för með sér fyrir
samningsyfirvöld. Með tilliti til myntbandalagsins skal enn fremur setja þessar
         viðmiðunarfjárhæðir fram í evrum. Í samræmi við það skal setja
  viðmiðunarfjárhæðir fram í evrum á þann hátt að það einfaldi beitingu slíkra
ákvæða og tryggi um leið að farið sé að ákvæðum um viðmiðunarfjárhæðir sem mælt
  er fyrir um í samningi Alþjóðaviðskiptastofnunarinnar og tilgreindar eru sem
 sérstök dráttarréttindi (SDR). Í þessu sambandi er einnig rétt að setja ákvæði
um reglubundna endurskoðun á viðmiðunarfjárhæðum sem eru settar fram í evrum til
  að laga þær, eftir atvikum, að hugsanlegum breytingum á gengi evru gagnvart
                          sérstökum dráttarréttindum.
     18) Með tilliti til beitingar útboðsreglna þessarar tilskipunar og vegna
 eftirlits er best að skipta þjónustusviðinu í flokka sem svara til tiltekinnar
flokkunar í sameiginlegu flokkunarkerfi og raða þeim í tvo viðauka, II. viðauka
  A og II. viðauka B, eftir því hvaða kerfi þeir falla undir. Að því er varðar
  þjónustu í II. viðauka B skulu ákvæði þessarar tilskipunar ekki hafa áhrif á
     beitingu Bandalagsreglna sem gilda sérstaklega um viðkomandi þjónustu.
     19) Að því er varðar opinbera þjónustusamninga skal full beiting þessarar
    tilskipunar takmarkast, á aðlögunartímabili, við samninga þar sem ákvæði
  tilskipunarinnar gera kleift að nýta alla möguleika á auknum viðskiptum yfir
        landamæri. Fylgjast skal með samningum um aðra þjónustu á þessu
 aðlögunartímabili áður en ákvörðun er tekin um að beita þessari tilskipun til
  fulls. Því er nauðsynlegt að skilgreina fyrirkomulag á slíku eftirliti. Það
  fyrirkomulag skal jafnframt gera hlutaðeigandi aðilum kleift að fá aðgang að
                            viðeigandi upplýsingum.
     20) Opinberir samningar, gerðir af samningsyfirvöldum sem starfa á sviði
 vatnsveitu, orkuveitu, flutninga og póstþjónustu og sem varða slíka starfsemi,
falla undir gildissvið tilskipunar Evrópuþingsins og ráðsins 2004/17/EB frá 31.
   mars 2004 um samræmingu reglna um innkaup stofnana sem annast vatnsveitu,
orkuveitu, flutninga og póstþjónustu (^9). Samningar, sem samningsyfirvöld gera
í tengslum við þjónustustarfsemi vegna sjó- og strandflutninga og flutninga á ám
        og vötnum, skulu þó falla undir gildissvið þessarar tilskipunar.
     21) Vegna virkrar markaðssamkeppni í fjarskiptageiranum í kjölfar þess að
  Bandalagsreglur, sem miða að því að auka frelsi í þeim geira, eru komnar til
   framkvæmda skal undanskilja opinbera samninga á því sviði frá gildissviði
    þessarar tilskipunar svo fremi að þeir séu fyrst og fremst gerðir til að
  samningsyfirvöld geti stundað tiltekna starfsemi í fjarskiptageiranum. Slík
starfsemi er skilgreind í samræmi við skilgreiningar sem notaðar eru í 1., 2. og
 8. gr. tilskipunar ráðsins 93/38/EBE frá 14. júní 1993 um samræmingu reglna um
   innkaup stofnana sem annast vatnsveitu, orkuveitu, flutninga og fjarskipti
  (^10), á þann hátt að þessi tilskipun gildir ekki um samninga sem hafa verið
       undanþegnir gildissviði tilskipunar 93/38/EBE skv. 8. gr. hennar.
    22) Gera þarf ráð fyrir tilvikum þar sem hægt er að láta hjá líða að beita
samræmingaraðgerðum af ástæðum sem tengjast ríkisöryggi eða ríkisleynd eða vegna
  sérstakra reglna um gerð samninga, sem byggja á milliríkjasamningum varðandi
       herstöðvar, eða reglna sem gilda sérstaklega um alþjóðastofnanir.
   23) Samkvæmt 163. gr. sáttmálans ber að hvetja til rannsókna og tækniþróunar
 til að renna stoðum undir vísinda- og tæknigrundvöll iðnaðar í Bandalaginu og
með því að opna aðgang að opinberum þjónustusamningum er stuðlað að því að þetta
     markmið náist. Þessi tilskipun gildir ekki um sameiginlega fjármögnun
 rannsóknar- og þróunarverkefna: rannsóknar- og þróunarsamningar falla því ekki
  undir þessa tilskipun nema þeir komi einungis samningsyfirvöldum til góða í
eigin starfsemi og að því tilskildu að þjónustan, sem er veitt, sé að öllu leyti
                         launuð af samningsyfirvaldinu.
   24) Á sviði þjónustu hafa samningar um kaup eða leigu á fasteignum, eða rétt
 til slíkrar eignar, séreinkenni sem valda því að óheppilegt er að beita reglum
                              um opinber innkaup.
    25) Við gerð opinberra samninga um tiltekna hljóð- og myndmiðlunarþjónustu
 fyrir hljóðvarp og sjónvarp skal taka tillit til menningarlegra og félagslegra
þátta sem valda því að ekki er heppilegt að beita reglum um opinber innkaup. Af
  þeim sökum skal gera undantekningu vegna opinberra þjónustusamninga um kaup,
   þróun, framleiðslu eða sameiginlega framleiðslu á efni sem er tilbúið til
   notkunar og aðra undirbúningsþjónustu, t.d. varðandi handrit eða listræna
 framkvæmd, sem nauðsynleg er fyrir framleiðslu efnisins, svo og vegna samninga
 varðandi útsendingartíma. Þessi undantekning skal þó ekki gilda um afhendingu
     tæknilegs búnaðar sem er nauðsynlegur fyrir framleiðslu, sameiginlega
  framleiðslu og útsendingu slíks efnis. Með útsendingu er átt við sendingu og
                     miðlun um einhvers konar rafrænt net.
   26) Gerðardóms- og sáttameðferð er vanalega veitt af aðilum eða einstaklingum
 sem eru tilnefndir eða valdir á einhvern þann hátt sem ekki getur fallið undir
                               reglur um innkaup.
           27) Í samræmi við samning Alþjóðaviðskiptastofnunarinnar nær
fjármálaþjónusta, sem fellur undir þessa tilskipun, ekki til gerninga sem varða
peninga- eða gengisstefnu, ríkisskuldir, stjórnun opinberra sjóða eða annað sem
  varðar viðskipti í verðbréfum eða aðra fjármálagerninga; einkum á það við um
 viðskipti samningsyfirvalda í því skyni að afla fjár eða eiginfjár. Samningar,
      sem tengjast útgáfu, kaupum, sölu eða framsali verðbréfa eða annarra
   fjármálagerninga, falla því ekki undir hana. Þjónusta seðlabanka er einnig
                         undanþegin gildissviði hennar.
     28) Atvinna og störf eru grundvallaratriði þegar tryggja á jöfn tækifæri
   fyrir alla og stuðla að félagslegum samruna. Í því sambandi eru verndaðir
  vinnustaðir og áætlanir um verndaða vinnu mikill stuðningur við aðlögun eða
enduraðlögun fatlaðs fólks á vinnumarkaðnum. Hins vegar er hugsanlegt að slíkir
vinnustaðir nái ekki samningum við venjulegar samkeppnisaðstæður. Þess vegna er
   rétt að setja ákvæði um að aðildarríkin geti bundið réttinn til þátttöku í
útboði vegna opinberra samninga slíkum vinnustöðum eða bundið framkvæmd samninga
                          áætlunum um verndaða vinnu.
   29) Tækniforskriftirnar, sem opinberir innkaupsaðilar setja fram, skulu veita
 ráðrúm til þess að opna fyrir samkeppni í opinberum innkaupum. Þess vegna á að
    vera hægt að leggja fram tilboð þar sem gefinn er kostur á fjölbreyttum,
  tæknilegum lausnum. Því ætti að vera unnt að setja fram tækniforskriftir sem
 kröfur um nothæfi og hagnýtingu og samningsyfirvöld skulu, þegar vísað er til
Evrópustaðla eða, þegar þeir eru ekki til, landsstaðla, taka gild tilboð sem eru
byggð á jafngildu fyrirkomulagi. Leyfa skal bjóðendum að leggja fram hvers konar
  sönnunargögn til að sýna að tilboð séu jafngild. Samningsyfirvöld skulu geta
  rökstutt allar ályktanir þess efnis að ekki hafi verið um jafngild tilboð að
       ræða í tilteknu tilviki. Samningsyfirvöld, sem vilja hafa ákveðnar
   umhverfiskröfur í tækniforskriftum tiltekins samnings, geta mælt fyrir um
   eiginleika er varða umhverfið, svo sem tiltekna framleiðsluaðferð, og/eða
  tiltekin umhverfisáhrif vöru- eða þjónustuhópa. Þau geta notað, en eru ekki
    skyldug til þess að nota, viðeigandi forskriftir sem eru skilgreindar í
      umhverfismerkjum á borð við evrópska umhverfismerkið, (fjöl-)þjóðleg
umhverfismerki eða hvaða önnur umhverfismerki sem er, að því tilskildu að kröfur
varðandi merkið séu settar fram og samþykktar á grundvelli vísindalegra gagna og
  notuð málsmeðferð sem hagsmunaaðilar, svo sem stofnanir ríkisins, neytendur,
 framleiðendur, dreifingaraðilar og umhverfisstofnanir, geta nýtt sér og að því
   tilskildu að merkið sé aðgengilegt og tiltækt öllum hlutaðeigandi aðilum.
  Samningsyfirvöld skulu, þegar unnt er, mæla fyrir um tækniforskriftir á þann
 hátt að tekið sé tillit til viðmiðana um aðgang fatlaðra eða hönnun sem hæfir
öllum notendum. Tækniforskriftirnar skulu settar fram á skýran hátt svo að öllum
   bjóðendum sé það ljóst hvað felst í þeim kröfum sem samningsyfirvöld gera.
         30) Frekari upplýsingar varðandi samninga skulu, samkvæmt venju í
   aðildarríkjum, veittar í útboðsgögnum fyrir hvern samning eða í jafngildu
                                    skjali.
      31) Það getur reynst ógerlegt fyrir samningsyfirvöld, sem vinna að mjög
flóknum verkefnum, án þess að þau hafi gert nokkur mistök, að skilgreina leiðir
 til að uppfylla þarfir sínar eða meta hvað í boði er á markaðnum af tæknilegum
 og/eða fjárhagslegum og lagalegum lausnum. Þessi staða getur einkum komið upp
 við framkvæmd mikilvægra, samþættra verkefna á sviði grunnvirkja í flutningum,
     stórra tölvuneta eða verkefna sem fela í sér flókna og skipulagsbundna
   fjármögnum þar sem ekki er hægt að skilgreina fjármálahliðina og lagalegu
 hliðina fyrir fram. Sé ekki hægt að gera slíka samninga sem almenna eða lokaða
   útboðssamninga skal kveða á um sveigjanlega útboðsaðferð sem bæði tryggir
    samkeppni á milli rekstraraðila og kemur einnig til móts við þá þörf að
 samningsyfirvöld ræði allar hliðar samningsins við hvern og einn þátttakanda.
 Þessa aðferð má þó ekki nota á þann hátt að það takmarki eða raski samkeppni,
  t.d. með því að breyta einhverjum grunnþáttum tilboðanna, setja fram nýjar,
mikilvægar kröfur á hendur bjóðandanum, sem verður fyrir valinu, eða með því að
 velja einhvern annan bjóðanda en þann sem leggur fram fjárhagslega hagkvæmasta
                                   tilboðið.
      32) Rétt er að setja ákvæði um undirverktöku til að auðvelda litlum og
          meðalstórum fyrirtækjum að taka þátt í opinberum innkaupum.
   33) Skilyrði varðandi framkvæmd samnings eru samrýmanleg þessari tilskipun að
því tilskildu að þau hafi ekki, beint eða óbeint, mismunun í för með sér og séu
  tilgreind í útboðstilkynningu eða í útboðsgögnum. Þau geta m.a. verið sett í
þeim tilgangi að stuðla að starfsþjálfun á vinnustað, ráðningu starfsfólks sem á
      í sérstökum erfiðleikum með að komast á vinnumarkaðinn, baráttu gegn
 atvinnuleysi eða umhverfisvernd. Til dæmis má nefna kröfur, sem gilda meðan á
   framkvæmd samningsins stendur, um að ráða umsækjendur sem hafa verið lengi
atvinnulausir eða gera ráðstafanir til að þjálfa atvinnulaust eða ungt fólk, um
              að fylgja í meginatriðum ákvæðum grundvallarsamninga
  Alþjóðavinnumálastofnunarinnar (ILO), að því gefnu að slík ákvæði hafi ekki
verið leidd í landslög, og að ráða fleiri fatlaða einstaklinga en kveðið er á um
                                 í landslögum.
    34) Gildandi lög, reglur og kjarasamningar, bæði innan lands og á vettvangi
   Bandalagsins, á sviði ráðningarskilmála og öryggis í starfi, gilda meðan á
   framkvæmd opinbers samnings stendur, að því tilskildu að slíkar reglur og
beiting þeirra sé í samræmi við lög Bandalagsins. Varðandi starfsemi, sem teygir
  sig yfir landamæri, þar sem starfsmenn frá einu aðildarríki veita þjónustu í
  öðru aðildarríki í tengslum við framkvæmd opinbers samnings er mælt fyrir um
  lágmarksskilyrði, sem gistilandið þarf að virða í tengslum við slíka útsenda
starfsmenn, í tilskipun Evrópuþingsins og ráðsins 96/71/EB frá 16. desember 1996
um störf útsendra starfsmanna í tengslum við veitingu þjónustu (^11). Ef ákvæði
 eru um þetta í innlendum lögum má líta á það sem alvarlegt misferli eða brot á
 siðareglum af hálfu viðkomandi rekstraraðila ef ákvæðin eru ekki virt og getur
   það valdið því að hann verði útilokaður frá útboðsferli opinbers samnings.
    35) Í ljósi nýrrar þróunar í upplýsinga- og fjarskiptatækni og þess að hún
        getur einfaldað birtingu samninga og aukið skilvirkni og gagnsæi
innkaupaferlisins skulu rafrænar aðferðir settar jafnfætis hefðbundnum aðferðum
 í fjarskiptum og upplýsingaskiptum. Þær aðferðir og sú tækni, sem valið er að
nota, skal, eftir því sem unnt er, vera samrýmanleg þeirri tækni sem notuð er í
                              öðrum aðildarríkjum.
     36) Til að tryggja þróun virkrar samkeppni á sviði opinberra samninga er
nauðsynlegt að útboðstilkynningar samningsyfirvalda aðildarríkja séu birtar alls
     staðar í Bandalaginu. Upplýsingarnar í þessum tilkynningum skulu gera
rekstraraðilum í Bandalaginu kleift að meta hvort þeir hafi áhuga á fyrirhuguðum
    samningum. Þess vegna ber að veita þeim nægilegar upplýsingar um viðfang
 samningsins og skilyrði sem honum fylgja. Því ber að tryggja á viðeigandi hátt
að opinberar tilkynningar verði sýnilegri, t.d. með því að nota stöðluð eyðublöð
fyrir útboðstilkynningar og sameiginlegt innkaupaorðasafn (CPV) sem kveðið er á
um í reglugerð Evrópuþingsins og ráðsins (EB) nr. 2195/2002 (^12) að skuli vera
tilvísunarflokkunarkerfi fyrir opinbera samninga. Í lokuðum útboðum er tilgangur
  auglýsinga einkum sá að gera verktökum í aðildarríkjum kleift að lýsa áhuga
  sínum á samningum með því að leita eftir boði samningsyfirvalda um að leggja
                     fram tilboð samkvæmt settum skilyrðum.
    37) Tilskipun Evrópuþingsins og ráðsins 1999/93/EB frá 13. desember 1999 um
     ramma Bandalagsins varðandi rafrænar undirskriftir (^13) og tilskipun
Evrópuþingsins og ráðsins 2000/31/EB frá 8. júní 2000 um tiltekna lagalega þætti
þjónustu, einkum rafrænna viðskipta, í tengslum við upplýsingasamfélagið á innri
  markaðnum (tilskipun um rafræn viðskipti) (^14) skulu, í samhengi þessarar
  tilskipunar, gilda um flutning upplýsinga með rafrænum aðferðum. Í reglum um
  opinber innkaup og gildandi reglum um þjónustusamkeppni eru gerðar strangari
  kröfur um öryggi og þagnarskyldu en í þessum tilskipunum. Samkvæmt því skal
búnaður fyrir rafræna móttöku tilboða, þátttökutilkynninga, áætlana og verkefna
  uppfylla tilteknar viðbótarkröfur. Af þeim sökum ber að hvetja til notkunar
 rafrænna undirskrifta, einkum háþróaðra, rafrænna undirskrifta, eftir því sem
 unnt er. Auk þess geta valfrjáls faggildingarkerfi myndað heppilegan ramma um
                   bætta vottunarþjónustu fyrir þennan búnað.
    38) Notkun rafrænna aðferða sparar tíma. Þess vegna ber að setja ákvæði um
 styttingu lágmarksfrests ef rafrænum aðferðum er beitt, þó með því skilyrði að
    þau samrýmist sérstökum ákvæðum um flutningsaðferðir sem notaðar verða í
                                  Bandalaginu.
      39) Athugun á hæfi bjóðenda í almennum útboðum og þátttakenda í lokuðum
  útboðum og samningskaupum að undangenginni birtingu útboðstilkynningar og í
samkeppnisviðræðum og við val bjóðenda og þátttakenda, skal fara fram við gagnsæ
   skilyrði. Þess vegna skal tilgreina hvaða viðmiðanir um bann við mismunun
   samningsyfirvöld geta stuðst við þegar þau velja samkeppnisaðila og hvaða
  aðferðir rekstraraðilar geta notað til að sanna að þeir hafi uppfyllt þessar
       viðmiðanir. Með tilliti til gagnsæis skal einnig krefjast þess að
      samningsyfirvöld tilgreini, um leið og samningur er boðinn út, hvaða
    valforsendur þau muni nota og þá sérstöku hæfni sem hugsanlegt er að þau
       krefjist af rekstraraðilum svo að þeir geti tekið þátt í útboðinu.
    40) Samningsyfirvöld geta takmarkað fjölda þátttakenda í lokuðum útboðum og
   samningskaupum, að undangenginni birtingu útboðstilkynningar, og einnig í
 samkeppnisviðræðum. Slík takmörkun á fjölda þátttakenda skal vera á grundvelli
hlutlægra viðmiðana sem eru tilgreindar í útboðstilkynningunni. Þessar hlutlægu
 viðmiðanir gefa ekki endilega til kynna vægi. Þegar um er að ræða viðmiðanir,
         sem tengjast persónulegri stöðu rekstraraðila, getur nægt að í
 útboðstilkynningunni sé almennt vísað til þeirra atriða sem um getur í 45. gr.
       41) Í samkeppnisviðræðum og samningskaupum, að undangenginni birtingu
útboðstilkynningar, skulu samningsyfirvöld, í ljósi þess sveigjanleika sem kann
 að vera þörf á og mikils kostnaðar við slíkar innkaupaaðferðir, hafa leyfi til
    að láta innkaupin fara fram í nokkrum áföngum til að fækka smám saman, á
grundvelli fyrirfram tilgreindra valforsendna, þeim tilboðum sem þau þurfa áfram
     að ræða eða semja um. Þessi fækkun skal, að svo miklu leyti sem fjöldi
   viðeigandi tilboða eða þátttakenda leyfir, tryggja raunverulega samkeppni.
     42) Viðeigandi Bandalagsreglur um gagnkvæma viðurkenningu prófskírteina,
   vottorða eða annarra sönnunargagna um formlega menntun og hæfi gilda þegar
 krafist er sönnunar á sérstakri menntun og hæfi vegna þátttöku í innkaupaferli
                             eða hönnunarsamkeppni.
    43) Forðast skal að gera opinbera samninga við rekstraraðila sem hafa tekið
þátt í glæpasamtökum eða hafa verið fundnir sekir um spillingu eða sviksemi, sem
hefur beinst gegn fjárhagslegum hagsmunum Evrópubandalaganna, eða fundnir sekir
um peningaþvætti. Ef við á skulu samningsyfirvöld krefjast þess að þátttakendur
  eða bjóðendur leggi fram viðeigandi skjöl og ef þau hafa efasemdir varðandi
 persónulega stöðu þátttakanda eða bjóðanda geta þau leitað eftir samstarfi við
   þar til bær yfirvöld í viðkomandi aðildarríki. Slíkir rekstraraðilar skulu
útilokaðir um leið og samningsyfirvöld fá vitneskju um úrskurð sem hefur fallið
vegna slíkra brota í samræmi við innlend lög og hefur því dómsígildi. Ef ákvæði
eru um það í landslögum má líta á það sem brot á siðareglum af hálfu viðkomandi
  rekstraraðila eða alvarlegt misferli ef hann fer ekki að umhverfislögum eða
 lögum um ólögmætt samkomulag í opinberum samningum og það hefur verið staðfest
                með endanlegum úrskurði eða jafngildri ákvörðun.
      Sé ekki farið að innlendum ákvæðum til framkvæmdar tilskipunum ráðsins
2000/78/EB (^15) og 76/207/EBE (^16) um jafna meðferð starfsmanna, og það hefur
verið staðfest með endanlegum úrskurði eða jafngildri ákvörðun, getur það talist
  brot á siðareglum af hálfu viðkomandi rekstraraðila eða alvarlegt misferli.
   44) Í tilvikum þar sem verkið eða þjónustan er þess eðlis að það gefur ástæðu
   til að beita ráðstöfunum eða kerfum umhverfisstjórnar á meðan á framkvæmd
  opinbers samnings stendur er hægt að krefjast þess að slíkum ráðstöfunum eða
  kerfum sé beitt. Umhverfisstjórnunarkerfi, hvort sem þau eru skráð samkvæmt
 Bandalagsgerningum, eins og t.d. reglugerð (EB) nr. 761/2001 (^17) (EMAS) eða
  ekki, geta sýnt hvort rekstraraðilinn hefur tæknilega getu til að framkvæma
      samninginn. Auk þess skal samþykkja lýsingu á þeim ráðstöfunum, sem
 rekstraraðili framkvæmir til að tryggja sama stig umhverfisverndar, sem sönnun
               sem kemur í stað skráðra umhverfisstjórnunarkerfa.
    45) Þessi tilskipun gerir aðildarríkjunum kleift að koma upp opinberri skrá
yfir verktaka, birgja og þjónustuveitendur eða vottunarkerfi opinberra aðila eða
  einkaaðila og þar eru sett ákvæði um áhrif slíkrar skráningar eða vottunar á
útboðsferli í öðru aðildarríki. Að því er varðar opinberar skrár yfir samþykkta
  rekstraraðila er mikilvægt að taka tillit til dómaframkvæmdar dómstólsins í
    tilvikum þar sem rekstraraðili, sem tilheyrir ákveðnum hópi, vitnar til
efnahagslegrar, fjárhagslegrar eða tæknilegrar getu annarra fyrirtækja í hópnum
 til stuðnings umsókn sinni um skráningu. Í því tilviki þarf rekstraraðilinn að
     sanna að hann hafi í raun aðgang að þessum tilföngum allan gildistíma
skráningarinnar. Að því er þessa skráningu varðar getur aðildarríki því ákveðið
    hvaða kröfur þurfi að uppfylla og einkum, ef verktakinn vitnar t.d. til
fjárhagsstöðu annars fyrirtækis í hópnum, getur aðildarríkið krafist þess að það
 fyrirtæki taki á sig ábyrgð, ef nauðsyn krefur einn fyrir alla og allir fyrir
                                     einn.
    46) Val tilboða skal fara fram á grundvelli hlutlægra forsendna sem tryggja
 að farið sé að meginreglunum um gagnsæi, bann við mismunun og jafna meðferð og
 sem tryggja að tilboð séu metin á grundvelli virkrar samkeppni. Þess vegna er
rétt að leyfa aðeins notkun tveggja valforsendna: lægsta verð og fjárhagslega
                              hagkvæmasta tilboð.
      Til að tryggja að farið sé að meginreglunni um jafna meðferð við val á
   tilboði ber að mæla fyrir um þá skyldu  í samræmi við dómaframkvæmd  að
 tryggja nauðsynlegt gagnsæi svo að unnt sé að veita öllum bjóðendum eðlilegar
     upplýsingar um forsendur og fyrirkomulag við mat á því hvaða tilboð sé
    fjárhagslega hagkvæmast. Það er því skylda samningsyfirvalda að gefa upp
   forsendur fyrir vali á tilboði og hlutfallslegt vægi hverrar forsendu með
 nægilegum fyrirvara svo að bjóðendur viti af því þegar þeir semja tilboð sín.
  Samningsyfirvöld geta gert undantekningu frá því að tilgreina vægi forsendna
 fyrir vali á tilboði þegar gildar ástæður eru fyrir því, sem þau verða að geta
 rökstutt, og ekki er unnt að meta vægið fyrir fram, einkum þegar um er að ræða
flókna samninga. Í slíkum tilvikum verða þau að tilgreina forgangsröð forsendna
                            eftir mikilvægi þeirra.
        Ef samningsyfirvöld ákveða að gera samning við þann sem leggur fram
 fjárhagslega hagkvæmasta tilboðið skulu þau meta tilboðin með tilliti til þess
  hvaða tilboð felur í sér besta hlutfallið á milli gæða og verðs. Með þetta í
huga skulu þau ákvarða fjárhagslegar forsendur og gæðaforsendur sem eiga að gera
        kleift að ákvarða hvaða tilboð sé fjárhagslega hagkvæmast fyrir
   samningsyfirvöld, á heildina litið. Ákvörðun þessara forsendna er háð efni
 samningsins því að á grundvelli þeirra á að vera hægt að meta þá framkvæmd sem
     felst í hverju tilboði í ljósi þess hvert efni samningsins er, eins og
 skilgreint er í tækniforskriftunum, og einnig að ákvarða hlutfallið milli gæða
                         og verðs hjá hverjum bjóðanda.
    Til að tryggja jafna meðferð skulu forsendur fyrir vali tilboðs vera þannig
  að hægt sé að bera saman tilboð og meta þau hlutlægt. Ef þessi skilyrði eru
uppfyllt geta fjárhagslegar forsendur og gæðaforsendur fyrir vali tilboðs, t.d.
það að uppfylla umhverfiskröfur, gert samningyfirvaldi kleift að uppfylla þarfir
     almennra borgara, sem málið varðar, eins og tekið er fram í skilmálum
  samningsins. Samkvæmt sömu skilyrðum getur samningsyfirvald notað forsendur,
    einkum til að koma til móts við þarfir sem eru skilgreindar í skilmálum
 samningsins, sem eiga að uppfylla félagslegar kröfur sérlega illa settra hópa
  fólks sem viðtakendur eða notendur verksins, vörunnar eða þjónustunnar, sem
                      samningurinn er gerður um, tilheyra.
   47) Þegar um er að ræða opinbera þjónustusamninga mega valforsendur ekki hafa
   áhrif á beitingu innlendra ákvæða um þóknun fyrir tiltekna þjónustu, t.d.
  þjónustu sem arkitektar, verkfræðingar eða lögfræðingar veita og, að því er
     opinbera vörusamninga varðar, beitingu innlendra ákvæða um fast verð á
                                  skólabókum.
      48) Samþykkja þarf tiltekin tæknileg skilyrði, einkum að því er varðar
  tilkynningar og tölulegar skýrslur og einnig flokkunarkerfið sem er notað og
   skilyrði fyrir tilvísun í það flokkunarkerfi, og breyta þeim í samræmi við
  breyttar tæknikröfur. Einnig þarf að uppfæra skrána yfir samningsyfirvöld í
       viðaukunum. Því er rétt að komið verði á fót sveigjanlegu og hröðu
                       samþykktarferli í þessum tilgangi.
   49) Nauðsynlegar ráðstafanir til framkvæmdar þessari tilskipun skulu gerðar í
samræmi við ákvörðun ráðsins 1999/468/EB frá 28. júní 1999 um reglur um meðferð
           framkvæmdarvalds sem framkvæmdastjórninni er falið (^18).
      50) Reglugerð ráðsins (EBE, KBE) nr. 1182/71 frá 3. júní 1971 sem setur
 reglur um hvernig reikna ber tímabil, dagsetningar og fresti (^19) gildir við
          útreikning á frestum sem fjallað er um í þessari tilskipun.
     51) Þessi tilskipun hefur ekki áhrif á skyldur aðildarríkjanna að því er
   varðar fresti, sem settir eru í XI. viðauka, til lögleiðingar og beitingar
                 tilskipunum 92/50/EBE, 93/36/EBE og 93/37/EBE.
                           SAMÞYKKT TILSKIPUN ÞESSA:
                                  EFNISYFIRLIT
                                   I. BÁLKUR
                         Skilgreiningar og meginreglur
                            1. gr.  Skilgreiningar
                      2. gr.  Meginreglur um val tilboða
    3. gr.  Veiting sérstakra réttinda eða einkaréttar: ákvæðið um bann við
                                    mismunun
                                   II. BÁLKUR
                          Reglur um opinbera samninga
                                    I. KAFLI
                                 Almenn ákvæði
                            4. gr.  Rekstraraðilar
      5. gr.  Skilyrði í tengslum við samninga sem eru gerðir á vettvangi
                         Alþjóðaviðskiptastofnunarinnar
                            6. gr.  Trúnaðarkvaðir
                                   II. KAFLI
                                   Gildissvið
                        1. þáttur  Viðmiðunarfjárhæðir
              7. gr.  Viðmiðunarfjárhæðir fyrir opinbera samninga
      8. gr.  Samningar sem samningsyfirvöld niðurgreiða um meira en 50%
     9. gr.  Aðferðir til að reikna út áætlað verðmæti opinberra samninga,
                     rammasamninga og virkra innkaupakerfa
                         2. þáttur  Sérstakar aðstæður
                        10. gr.  Innkaup til varnarmála
      11. gr.  Opinberir samningar og rammasamningar, gerðir af miðlægum
                               innkaupastofnunum
            3. þáttur  Samningar sem falla ekki undir tilskipunina
  12. gr.  Samningar á sviði vatnsveitu, orkuveitu, flutninga og póstþjónustu
             13. gr.  Sérstakar undantekningar á fjarskiptasviðinu
       14. gr.  Leynilegir samningar og samningar sem krefjast sérstakra
                               öryggisráðstafana
           15. gr.  Samningar sem eru gerðir samkvæmt alþjóðareglum
                       16. gr.  Sérstakar undantekningar
                    17. gr.  Sérleyfissamningar um þjónustu
      18. gr.  Þjónustusamningar sem gerðir eru á grundvelli einkaréttar
                       4. þáttur  Sérstakt fyrirkomulag
              19. gr.  Samningar sem eru bundnir við ákveðna hópa
                                   III. KAFLI
                      Reglur um opinbera þjónustusamninga
          20. gr.  Þjónustusamningar sem eru skráðir í II. viðauka A
          21. gr.  Þjónustusamningar sem eru skráðir í II. viðauka B
22. gr.  Blandaðir þjónustusamningar sem varða bæði þjónustu sem er tilgreind í
                         II. viðauka A og II. viðauka B
                                   IV. KAFLI
           Sérstakar reglur sem gilda um útboðsskilmála og útboðsgögn
                           23. gr.  Tækniforskriftir
                            24. gr.  Frávikstilboð
                            25. gr.  Undirverktaka
               26. gr.  Skilyrði sem tengjast framkvæmd samnings
 27. gr.  Skyldur varðandi skatta, umhverfisvernd, vinnuvernd og vinnuskilyrði
                                    V. KAFLI
                                 Útboðsaðferðir
    28. gr.  Almennt útboð, lokað útboð, samningskaup og samkeppnisviðræður
                          29. gr.  Samkeppnisviðræður
      30. gr.  Samningskaup að undangenginni birtingu útboðstilkynningar
     31. gr.  Samningskaup án undangenginnar birtingar útboðstilkynningar
                            32. gr.  Rammasamningar
                          33. gr.  Virk innkaupakerfi
   34. gr.  Opinberir verksamningar: sérstakar reglur um byggingu félagslegs
                                    húsnæðis
                                   VI. KAFLI
                         Reglur um birtingu og gagnsæi
                        1. þáttur  Birting tilkynninga
                             35. gr.  Tilkynningar
               36. gr.  Form og aðferð við birtingu tilkynninga
                          37. gr.  Birting án skyldu
                              2. þáttur  Frestur
   38. gr.  Tilboðsfrestur og frestur til að leggja fram þátttökutilkynningu
      39. gr.  Almenn útboð: útboðsskilmálar, viðbótargögn og upplýsingar
                3. þáttur  Efni upplýsinga og sendingaraðferðir
 40. gr.  Boð um að leggja fram tilboð, taka þátt í viðræðum eða gera samning
               41. gr.  Upplýsingar til þátttakenda og bjóðenda
                             4. þáttur  Samskipti
                         42. gr.  Reglur um samskipti
                              5. þáttur  Skýrslur
                            43. gr.  Efni skýrslna
                                   VII. KAFLI
                                Framkvæmd útboðs
                           1. þáttur  Almenn ákvæði
          44. gr.  Athugun á hæfi og vali þátttakenda og vali tilboða
                  2. þáttur  Forsendur fyrir hæfismiðuðu vali
            45. gr.  Persónulegar aðstæður þátttakanda eða bjóðanda
                            46. gr.  Starfsréttindi
                   47. gr.  Efnahagsleg og fjárhagsleg staða
                       48. gr.  Tæknileg og fagleg geta
                             49. gr.  Gæðastaðlar
                      50. gr.  Umhverfisstjórnunarstaðlar
                     51. gr.  Viðbótargögn og upplýsingar
 52. gr.  Opinber skrá yfir samþykkta rekstraraðila og vottun frá opinberum og
                           einkaréttarlegum stofnunum
                            3. þáttur  Val tilboðs
                    53. gr.  Forsendur fyrir vali tilboðs.
                            54. gr.  Rafræn uppboð
                         55. gr.  Óeðlilega lág tilboð
                                  III. BÁLKUR
                  Reglur um opinbera sérleyfissamninga um verk
                                    I. KAFLI
             Gildandi reglur um opinbera sérleyfissamninga um verk
                              56. gr.  Gildissvið
      57. gr.  Samningar sem eru undanþegnir gildissviði tilskipunarinnar
      58. gr.  Birting tilkynninga um opinbera sérleyfissamninga um verk
                               59. gr.  Frestur
                            60. gr.  Undirverktakar
            61. gr.  Viðbótarverk sem samið er um við sérleyfishafa
                                   II. KAFLI
       Reglur um samninga, gerða af sérleyfishafa sem er samningsyfirvald
                           62. gr.  Gildandi reglur
                                   III. KAFLI
    Reglur um samninga, gerða af sérleyfishafa sem er ekki samningsyfirvald
      63. gr.  Reglur um birtingu: viðmiðunarfjárhæðir og undantekningar
                         64. gr.  Birting tilkynninga
   65. gr.  Tilboðsfrestur og frestur til að leggja fram þátttökutilkynningu
                                   IV. BÁLKUR
                          Reglur um hönnunarsamkeppni
                            66. gr.  Almenn ákvæði
                              67. gr.  Gildissvið
       68. gr.  Starfsemi sem er undanþegin gildissviði tilskipunarinnar
                             69. gr.  Tilkynningar
         70. gr.  Form og aðferð við birtingu tilkynninga um samkeppni
                          71. gr.  Samskiptaaðferðir
                         72. gr.  Val samkeppnisaðila
                        73. gr.  Samsetning dómnefndar
                        74. gr.  Ákvarðanir dómnefndar
                                   V. BÁLKUR
     Skyldan að veita tölulegar upplýsingar, framkvæmdarvald og lokaákvæði
                75. gr.  Skyldan að veita tölulegar upplýsingar
                       76. gr.  Efni tölulegra skýrslna
                            77. gr.  Ráðgjafarnefnd
                    78. gr.  Endurskoðun viðmiðunarfjárhæða
                              79. gr.  Breytingar
                              80. gr.  Framkvæmd
                            81. gr.  Eftirlitskerfi
                             82. gr.  Niðurfelling
                              83. gr.  Gildistaka
                             84. gr.  Viðtakendur
                                    VIÐAUKAR
      I. viðauki  Skrá yfir starfsemi sem um getur í b-lið 2. mgr. 1. gr.
           II. viðauki  Þjónusta sem um getur í d-lið 2. mgr. 1. gr.
                                 II. viðauki A
                                 II. viðauki B
III. viðauki  Skrá yfir stofnanir og flokka stofnana sem heyra undir opinberan
           rétt eins og um getur í annarri undirgrein 9. mgr. 1. gr.
                    IV. viðauki  Yfirvöld á vegum ríkisins
V. viðauki  Skrá yfir vörur sem um getur í 7. gr. með tilliti til samninga sem
                    samningsyfirvöld gera á sviði varnarmála
             VI. viðauki  Skilgreining tiltekinna tækniforskrifta
        VII. viðauki:  Upplýsingar sem eiga að koma fram í tilkynningum
  VII. viðauki A  Upplýsingar sem eiga að koma fram í tilkynningum um opinber
                                     útboð
 VII. viðauki B  Upplýsingar sem eiga að koma fram í tilkynningum um sérleyfi
                             varðandi opinber verk
    VII. viðauki C  Upplýsingar sem eiga að koma fram í útboðstilkynningum
        sérleyfishafa, sem eru ekki samningsyfirvöld, vegna verksamninga
      VII. viðauki D  Upplýsingar sem eiga að koma fram í tilkynningum um
                               hönnunarsamkeppni
                    VIII. viðauki  Atriði varðandi birtingu
                              IX. viðauki  Skrár
                    IX. viðauki A  Opinberir verksamningar
                    IX. viðauki B  Opinberir vörusamningar
                  IX. viðauki C  Opinberir þjónustusamningar
       X. viðauki  Kröfur varðandi búnað fyrir rafræna móttöku tilboða,
         þátttökutilkynninga og áætlana og verkefna í hönnunarsamkeppni
    XI. viðauki  Frestur til lögleiðingar og beitingar (80. gr.) [Sleppt.]
                   XII. viðauki  Samsvörunartafla [Sleppt.]
                    I. bálkur. Skilgreiningar og meginreglur
                             1. gr. Skilgreiningar
1. Í þessari tilskipun gilda skilgreiningarnar sem settar eru fram í 2.15. mgr.
2. a) opinberir samningar: skriflegir samningar, fjárhagslegs eðlis, sem einn
 eða fleiri rekstraraðilar og eitt eða fleiri samningsyfirvöld gera sín á milli
 og eru verksamningar, vörusamningar eða þjónustusamningar í skilningi þessarar
                                  tilskipunar,
    b) opinberir verksamningar: opinberir samningar sem fjalla annaðhvort um
   framkvæmd eða bæði hönnun og framkvæmd verka sem tengjast einhverri þeirri
starfsemi sem um getur í I. viðauka eða verk eða hvers konar framkvæmd verks sem
     svarar til þeirra krafna sem samningsyfirvaldið setur fram. Verk er
   heildarafrakstur af byggingarframkvæmdum eða mannvirkjagerð sem getur, sem
              slíkt, þjónað fjárhagslegu eða tæknilegu hlutverki,
   c) opinberir vörusamningar: opinberir samningar, aðrir en þeir sem um getur
í b-lið, um kaup, langtíma- eða skammtímaleigu eða kaupleigu á vörum, með eða án
                                  kaupréttar.
      Opinber samningur um vöruafhendingu, sem einnig felur í sér tilfallandi
        ísetningu og uppsetningu, skal teljast opinber vörusamningur,
     d) opinberir þjónustusamningar: opinberir samningar, aðrir en opinberir
 verk- og vörusamningar, sem varða veitingu þeirrar þjónustu sem um getur í II.
                                    viðauka.
   Opinber samningur, sem varðar bæði vörur og þjónustu í skilningi II. viðauka,
  skal teljast opinber þjónustusamningur ef verðmæti viðkomandi þjónustu er
              meira en verðmæti vörunnar sem samningurinn nær til.
      Opinber samningur, sem varðar þjónustu skv. II. viðauka og felur í sér
  starfsemi skv. I. viðauka, sem er einungis tilfallandi viðbót við meginefni
              samningsins, skal teljast opinber þjónustusamningur.
  3. Opinber sérleyfissamningur um verk: samningur sömu tegundar og opinber
  verksamningur, að því undanskildu að endurgjald fyrir verk, sem á að vinna,
 felst annaðhvort eingöngu í rétti til að hagnýta verkið eða í þeim rétti ásamt
                                 greiðslu fjár.
    4. Sérleyfissamningur um þjónustu: samningur sömu tegundar og opinber
  þjónustusamningur, að því undanskildu að endurgjald fyrir þjónustu, sem á að
 veita, felst annaðhvort eingöngu í rétti til að hagnýta þjónustuna eða í þeim
                           rétti ásamt greiðslu fjár.
 5. Rammasamningur: samningur eins eða fleiri samningsyfirvalda við einn eða
 fleiri rekstraraðila sem er gerður í þeim tilgangi að ákveða skilmála samninga
sem gerðir verða á tilteknu tímabili, einkum að því er varðar verð og, ef við á,
                                fyrirhugað magn.
   6. Virkt innkaupakerfi: fyllilega rafrænt ferli við algeng innkaup, búið
     eiginleikum sem almennt eru fyrir hendi á markaðnum og uppfylla kröfur
    samningsyfirvaldsins, sem er tímabundið og allan gildistímann opið öllum
   rekstraraðilum sem uppfylla valforsendur og hafa lagt fram kynningarboð í
                             samræmi við skilmála.
  7. Rafrænt uppboð: endurtekið ferli þar sem nýtt og lægra verð og/eða nýtt
verðmæti tiltekinna þátta í tilboðum er sett fram með rafrænum hætti, sem hefst
   eftir að full afstaða hefur verið tekin til tilboðanna í upphafi og gerir
              mögulegt að flokka þau með sjálfvirkum matsaðferðum.
    Þar af leiðandi skal ekki halda rafræn uppboð þegar um er að ræða tiltekna
þjónustusamninga og verksamninga sem fela í sér framkvæmd á sviði hugverka, svo
                               sem hönnun verka.
    8. Hugtökin verktaki, birgir og þjónustuveitandi merkja hvern þann
 einstakling, lögaðila eða opinberan aðila eða hóp slíkra aðila og/eða stofnana
     sem bjóða framkvæmd verka og/eða verk, vörur og þjónustu á markaðnum.
          Hugtakið rekstraraðili er notað jafnt um verktaka, birgja og
           þjónustuveitendur. Það er einungis notað til einföldunar.
    Rekstraraðili, sem hefur lagt fram tilboð, nefnist bjóðandi. Sá sem hefur
     leitað eftir boði um að taka þátt í lokuðu útboði, samningskaupum eða
                   samkeppnisviðræðum nefnist þátttakandi.
9. Samningsyfirvöld: ríkis-, svæðis- eða staðaryfirvöld, stofnanir, sem heyra
    undir opinberan rétt og samtök sem eru mynduð af einu eða fleiri slíkum
   yfirvöldum eða einni eða fleiri stofnunum sem heyra undir opinberan rétt.
              Stofnun, sem heyrir undir opinberan rétt, er stofnun:
   a) sem komið er á fót í þeim sérstaka tilgangi að fullnægja þörfum almennings
                en starfar hvorki á sviði iðnaðar né viðskipta,
                       b) sem hefur réttarstöðu lögaðila og
   c) er fjármögnuð að mestu leyti af ríkis-, svæðis- eða staðaryfirvöldum, eða
öðrum stofnunum sem heyra undir opinberan rétt, eða stofnunum þar sem starfsemin
er undir eftirliti slíkra stofnana, eða stofnunin hefur stjórn, framkvæmdastjórn
  eða eftirlitsstjórn þar sem meiri hluti stjórnarmanna er skipaður af ríkis-,
svæðis- eða staðaryfirvöldum eða öðrum stofnunum sem heyra undir opinberan rétt.
    Í III. viðauka er að finna skrár, þó ekki tæmandi, yfir stofnanir og flokka
stofnana sem heyra undir opinberan rétt og uppfylla forsendurnar sem um getur í
       a-, b- og c-lið annarrar undirgreinar. Aðildarríki skulu tilkynna
framkvæmdastjórninni reglulega um allar breytingar á skrám sínum yfir stofnanir
                              og flokka stofnana.
              10. Miðlæg innkaupastofnun: samningsyfirvald sem:
               aflar vöru og/eða þjónustu fyrir samningsyfirvöld eða
    gerir opinbera samninga eða rammasamninga um verk, vöru eða þjónustu fyrir
                               samningsyfirvöld.
 11. a) Almennt útboð: ferli þar sem öllum rekstraraðilum, sem hafa áhuga, er
                            heimilt að gera tilboð.
       b) Lokað útboð: ferli þar sem allir rekstraraðilar geta óskað eftir
  þátttöku en aðeins þeir rekstraraðilar, sem samningsyfirvald býður þátttöku,
                             geta lagt fram tilboð.
   c) Samkeppnisviðræður: ferli, þar sem allir rekstraraðilar geta tilkynnt um
   þátttöku, þar sem samningsyfirvald á viðræður við þá þátttakendur sem hafa
fengið aðgang að ferlinu með það fyrir augum að finna einn eða fleiri heppilega
  kosti, sem uppfylla kröfur þess, sem lagðir eru til grundvallar þegar völdum
                  þátttakendum er boðið að leggja fram tilboð.
    Varðandi notkun ferlisins, sem nefnt er í fyrstu undirgrein, telst opinber
            samningur vera sérlega flókinn þegar samningsyfirvöld:
     geta ekki á hlutlægan hátt skilgreint tæknilegar leiðir í samræmi við b-,
c- eða d-lið 3. mgr. 23. gr. sem geta uppfyllt þarfir þeirra eða markmið, og/eða
    geta ekki á hlutlægan hátt ákvarðað lagalegan og/eða fjárhagslegan ramma um
                                   verkefnið.
         d) Samningskaup: ferli þar sem samningsyfirvöld hafa samráð við
   rekstraraðila sem þau hafa valið og semja um samningsskilmála við einn eða
                                 fleiri þeirra.
    e) Hönnunarsamkeppni: ferli sem gerir samningsyfirvaldi kleift að fá til
   afnota áætlun eða hönnun, einkum á sviði borgar- og landsbyggðarskipulags,
 byggingarlistar og mannvirkjagerðar eða gagnavinnslu, sem valin er af dómnefnd
         eftir að efnt hefur verið til samkeppni með eða án verðlauna.
 12. Skriflegt: hvers konar tjáning með orðum eða tölum sem hægt er að lesa,
 endurgera og miðla. Þar með má telja upplýsingar sem hægt er að senda og geyma
                             með rafrænum aðferðum.
    13. Rafrænar aðferðir: notkun rafræns búnaðar til vinnslu (þ.m.t. með
   stafrænni samþjöppun) og geymslu gagna sem eru send, flutt og móttekin með
rafþræði, þráðlaust, með ljóstæknilegum aðferðum eða með öðrum rafsegulaðferðum.
 14. Sameiginlegt innkaupaorðasafn (CPV): tilvísunarflokkunarkerfi sem gildir
    fyrir opinbera samninga eins og það var samþykkt með reglugerð (EB) nr.
2195/2002 en jafnframt gætt samsvörunar við önnur flokkunarkerfi sem fyrir eru.
      Ef upp kemur mismunandi túlkun á gildissviði þessarar tilskipunar vegna
ósamræmis á milli flokkunarkerfanna CPV og NACE, (atvinnugreinaflokkun EB), sem
      fjallað er um í I. viðauka, eða á milli flokkunarkerfanna CPV og CPC
 (aðalvöruflokkun Sameinuðu þjóðanna) (bráðabirgðaútgáfa), sem tilgreind eru í
           II. viðauka, skulu NACE-kerfið og CPC-kerfið hafa forgang.
 15. Í 13. gr., a-lið 57. gr. og b-lið 68. gr. er merking eftirfarandi hugtaka
                                 sem hér segir:
    a) almennt fjarskiptanet: grunnvirki almennra fjarskipta sem gerir kleift
  að flytja merki á milli skilgreindra nettengipunkta með rafþræði, örbylgjum,
              ljóstæknilegum aðferðum eða öðrum rafsegulaðferðum,
   b) nettengipunktur allar efnislegar tengingar og tækniforskriftir varðandi
 aðgang að þeim sem eru hluti af almenna fjarskiptanetinu og nauðsynlegar fyrir
                aðgang og skilvirk fjarskipti um viðkomandi net,
     c) almenn fjarskiptaþjónusta: fjarskiptaþjónusta sem aðildarríkin hafa
            sérstaklega falið einni eða fleiri fjarskiptastofnunum,
   d) fjarskiptaþjónusta: þjónusta sem að nokkru eða öllu leyti felst í því að
senda og beina merkjum um almenna fjarskiptanetið með fjarskiptaaðferðum, öðrum
                          en hljóðvarpi eða sjónvarpi.
                       2. gr. Meginreglur um val tilboða
 Rekstraraðilar skulu fá jafna meðferð, án mismununar og á gagnsæjan hátt, hjá
                              samningsyfirvöldum.
 3. gr. Veiting sérstakra réttinda eða einkaréttar: ákvæði um bann við mismunun
Ef samningsyfirvald veitir öðrum aðila en samningsyfirvaldi sérstök réttindi eða
 einkarétt til að veita opinbera þjónustu skal kveðið á um það í þeim lögum sem
    slíkur réttur er byggður á að sá aðili fari að meginreglunni um bann við
  mismunun á grundvelli þjóðernis þegar hann gerir samning við þriðja aðila í
                           tengslum við þá þjónustu.

                    II. bálkur. Reglur um opinbera samninga
                            I. kafli. Almenn ákvæði
                             4. gr. Rekstraraðilar
    1. Ekki skal hafna þátttakendum eða bjóðendum, sem eiga rétt á að veita
viðeigandi þjónustu samkvæmt lögum aðildarríkisins þar sem þeir hafa staðfestu,
   af þeirri ástæðu einni að þess er krafist í lögum aðildarríkisins þar sem
samningurinn er gerður að þátttakendur eða bjóðendur einskorðist við annaðhvort
                           einstaklinga eða lögaðila.
        Ef um er að ræða opinbera þjónustu- og verksamninga svo og opinbera
       vörusamninga, sem taka að auki til þjónustu og/eða ísetningar- eða
 uppsetningarstarfs, er hægt að krefjast þess að lögaðilar tilgreini, í tilboði
   eða þátttökutilkynningu, nöfn og faglegt hæfi starfsmanna sem eiga að bera
                    ábyrgð á framkvæmd viðkomandi samnings.
    2. Hópar rekstraraðila geta lagt fram tilboð eða leitað eftir þátttöku.
    Samningsyfirvöld geta ekki krafist þess að þessir hópar taki upp ákveðið
rekstrarform að lögum til að geta lagt fram tilboð eða þátttökutilkynningu en þó
  er hægt að krefjast þess að hópur, sem hefur verið valinn og gerður við hann
 samningur, taki upp ákveðið rekstrarform að lögum ef það er nauðsynlegt til að
              unnt sé að framkvæma samninginn á fullnægjandi hátt.
       5. gr. Skilyrði í tengslum við samninga sem eru gerðir á vettvangi
                         Alþjóðaviðskiptastofnunarinnar
Þegar samningsyfirvöld velja úr tilboðum skulu aðildarríkin beita skilyrðum sín
á milli sem eru jafnhagstæð þeim skilyrðum sem þau setja rekstraraðilum í þriðju
    löndum við framkvæmd samningsins um opinber innkaup (hér á eftir nefndur
samningur Alþjóðaviðskiptastofnunarinnar) sem gerður var í Úrúgvælotu marghliða
  samningaviðræðnanna. Í því skyni skulu aðildarríkin hafa samráð sín á milli,
innan ráðgjafarnefndarinnar um opinbera samninga sem um getur í 77. gr., um það
hvaða ráðstafanir beri að gera samkvæmt samningi Alþjóðaviðskiptastofnunarinnar.
                             6. gr. Trúnaðarkvaðir
Með fyrirvara um ákvæði þessarar tilskipunar, einkum ákvæði um tilkynningaskyldu
 í tengslum við niðurstöður útboðs og upplýsingar til þátttakenda og bjóðenda,
    sem getið er í 4. mgr. 35. gr. og 41. gr., og í samræmi við landslög sem
     samningsyfirvaldið heyrir undir, skal samningsyfirvaldið ekki afhenda
 upplýsingar sem það hefur fengið frá rekstraraðilum ef þeir hafa merkt þær sem
   trúnaðarmál. Slíkar upplýsingar fela einkum í sér tæknileg leyndarmál eða
          viðskiptaleyndarmál og þá þætti tilboða sem eru trúnaðarmál.

                             II. kafli. Gildissvið
                         1. þáttur. Viðmiðunarfjárhæðir
               7. gr. Viðmiðunarfjárhæðir fyrir opinbera samninga
        Þessi tilskipun gildir um opinbera samninga sem falla ekki undir
 undantekningarákvæðin, sem kveðið er á um í 10. og 11. gr. og 12.18. gr., og
 þar sem áætlað verðmæti án virðisaukaskatts er jafnt eða meira en eftirfarandi
                              viðmiðunarfjárhæðir:
   a) 162 000 evrur þegar um er að ræða opinbera vöru- og þjónustusamninga, aðra
 en þá sem falla undir þriðja undirlið b-liðar, gerða af samningsyfirvöldum sem
eru skráð sem yfirvöld á vegum ríkisins í IV. viðauka, en sé um að ræða opinbera
 vörusamninga, gerða af samningsyfirvöldum sem starfa á sviði varnarmála, skal
   þetta aðeins gilda um samninga varðandi vörur sem falla undir V. viðauka,
                                 b) 249 000 evrur
     þegar um er að ræða opinbera vöru- og þjónustusamninga sem eru gerðir af
       öðrum samningsyfirvöldum en þeim sem eru tilgreind í IV. viðauka,
            þegar um er að ræða opinbera vörusamninga sem eru gerðir af
     samningsyfirvöldum, sem eru tilgreind í IV. viðauka og starfa á sviði
   varnarmála, ef þessir samningar varða vörur sem eru ekki tilgreindar í V.
                                    viðauka,
          þegar um er að ræða opinbera þjónustusamninga sem eru gerðir af
 samningsyfirvaldi og varða þjónustu sem tilgreind er í 8. flokki í II. viðauka
A, fjarskiptaþjónustu í 5. flokki, sem hefur samsvarandi stöðu í CPV-flokkuninni
og CPC-tilvísunarnúmerin 7524, 7525 og 7526, og/eða þjónustu sem er tilgreind í
                                 II. viðauka B,
           c) 6 242 000 evrur þegar um er að ræða opinbera verksamninga.
       8. gr. Samningar sem samningsyfirvöld niðurgreiða um meira en 50%
                    Tilskipun þessi gildir um útboð og gerð:
   a) samninga sem eru niðurgreiddir beint af samningsyfirvöldum um meira en 50%
 og áætlað verðmæti þeirra, án virðisaukaskatts, er 6 242 000 evrur eða meira,
     ef mannvirkjagerð í skilningi I. viðauka er innifalin í þessum samningum,
     ef þessir samningar ná til byggingaframkvæmda sem eru sjúkrahús, íþrótta-
       og tómstundamannvirki, skólar og háskólar og opinberar byggingar,
     b) þjónustusamninga sem eru niðurgreiddir beint af samningsyfirvöldum um
 meira en 50% og áætlað verðmæti þeirra, án virðisaukaskatts, er 249 000 evrur
          eða meira og sem tengjast verksamningi í skilningi a-liðar.
     Aðildarríkin skulu gera allar nauðsynlegar ráðstafanir til að tryggja að
samningsyfirvöld, sem niðurgreiða slíka samninga, tryggi að farið sé að ákvæðum
    þessarar tilskipunar ef einn eða fleiri aðrir aðilar gera samning og að
samningsyfirvöld hlíti jafnframt sjálf ákvæðum þessarar tilskipunar ef þau gera
                        samning fyrir hönd annars aðila.
      9. gr. Aðferðir til að reikna út áætlað verðmæti opinberra samninga,
                     rammasamninga og virkra innkaupakerfa
      1. Útreikningur á áætluðu verðmæti opinbers samnings skal byggjast á
       heildarfjárhæð, sem samningsyfirvald áætlar að beri að greiða, án
     virðisaukaskatts. Við þennan útreikning skal taka tillit til áætlaðrar
  heildarfjárhæðar, þ.m.t. til hvers konar valréttar og hugsanlegra ákvæða um
                            endurnýjun samningsins.
     Þegar samningsyfirvald ákveður verðlaun eða greiðslur til þátttakenda eða
   bjóðenda skal það taka tillit til þeirra við útreikning á áætluðu verðmæti
                                  samningsins.
 2. Þessi áætlun skal vera í gildi á þeim tíma þegar útboðstilkynning er send,
   eins og kveðið er á um í 2. mgr. 35. gr., eða, í tilvikum þar sem slíkrar
    tilkynningar er ekki krafist, á þeim tíma þegar samningsyfirvaldið hefur
                                 útboðsferlið.
 3. Óheimilt er að skipta upp framkvæmdum eða fyrirhuguðum innkaupum á tilteknu
  magni vöru og/eða þjónustu til að komast hjá beitingu þessarar tilskipunar.
4. Varðandi opinbera verksamninga skal, við útreikning á áætluðu verðmæti, taka
 tillit bæði til kostnaðar við verkið og áætlaðs heildarverðmætis vara sem eru
  nauðsynlegar til að framkvæma verkið og samningsyfirvöld fá verktakanum til
                                  ráðstöfunar.
 5. a) Þegar hægt er að skipta fyrirhugaðri framkvæmd eða fyrirhuguðum kaupum á
 þjónustu í aðgreinda hlutasamninga, sem eru gerðir samtímis, skal taka tillit
    til áætlaðs heildarverðmætis allra slíkra hlutasamninga.    Ef samanlagt
verðmæti hlutasamninganna er jafnt viðmiðunarfjárhæðinni, sem mælt er fyrir um í
      7. gr., eða meira skal þessi tilskipun gilda um hvern samningshluta.
       Samningsyfirvöld geta þó gert undanþágu frá slíkri beitingu ef áætlað
 verðmæti hlutasamninganna, án virðisaukaskatts, er minna en 80 000 evrur fyrir
 þjónustu eða 1 milljón evrur fyrir framkvæmdir, að því tilskildu að samanlagt
 verðmæti þessara hlutasamninga fari ekki yfir 20% af samanlögðu verðmæti allra
                               hlutasamninganna.

       b) Þegar hægt er að skipta tilboði um kaup á líkum vörum í aðgreinda
      hlutasamninga, sem eru gerðir samtímis, skal taka tillit til áætlaðs
 heildarverðmætis allra slíkra hlutasamninga við beitingu a- og b-liðar 7. gr.
    Ef samanlagt verðmæti hlutasamninganna er jafnt viðmiðunarfjárhæðinni, sem
    mælt er fyrir um í 7. gr., eða meira skal þessi tilskipun gilda um hvern
                                 samningshluta.
       Samningsyfirvöld geta þó gert undanþágu frá slíkri beitingu ef áætlað
verðmæti hlutasamninganna, án virðisaukaskatts, er minna en 80 000 evrur, að því
  tilskildu að samanlagt verðmæti þessara hlutasamninga fari ekki yfir 20% af
                  samanlögðu verðmæti allra hlutasamninganna.
 6. Varðandi opinbera vörusamninga í tengslum við langtíma- eða skammtímaleigu
 eða kaupleigu á vörum skal leggja eftirfarandi verðmæti til grundvallar þegar
                   áætlað verðmæti samningsins er reiknað út:
   a) þegar um er að ræða tímabundna samninga, áætlað heildarverðmæti opinberra
samninga, sem gilda í 12 mánuði eða skemur, eða, ef samningur gildir lengur en í
         12 mánuði, heildarverðmætið auk áætlaðs verðmætis eftirstöðva,
         b) verðmæti hvers mánaðar, margfaldað með 48, þegar um er að ræða
   ótímabundna, opinbera samninga eða samninga sem ekki er hægt að tímasetja
                                  nákvæmlega.
    7. Sé um að ræða opinbera vöru- eða þjónustusamninga, sem eru gerðir með
  reglulegu millibili eða sem á að endurnýja innan tiltekins tíma, skal leggja
 eftirfarandi til grundvallar þegar áætlað verðmæti samningsins er reiknað út:
   a) annaðhvort samanlagt raunvirði sams konar samninga, sem hafa verið gerðir
í áföngum á síðustu 12 mánuðum eða á síðasta fjárhagsári, leiðrétt, ef unnt er,
  með tilliti til magn- eða verðbreytinga sem gætu orðið á 12 mánuðum eftir að
                         fyrsti samningurinn er gerður,
     b) eða áætlað heildarverðmæti síðari samninga sem eru gerðir á 12 mánuðum
  eftir fyrstu afhendingu eða á fjárhagsárinu ef það er lengra en 12 mánuðir.
     Ekki má velja aðferð við útreikning áætlaðs verðmætis opinbers samnings í
      þeim tilgangi að samningurinn verði undanþeginn gildissviði þessarar
                                  tilskipunar.
  8. Varðandi opinbera þjónustusamninga skal leggja eftirfarandi verðmæti til
          grundvallar þegar áætlað verðmæti samningsins er reiknað út:
                     a) fyrir þjónustu á eftirfarandi sviðum:
            i) vátryggingaþjónusta: greidd iðgjöld og aðrar greiðslur,
    ii) bankastarfsemi og önnur fjármálaþjónusta: þóknun, umboðslaun, vextir og
                                aðrar greiðslur,
          iii) hönnunarsamningar: þóknun, umboðslaun og aðrar greiðslur,
          b) fyrir þjónustusamninga þar sem heildarfjárhæð er ótilgreind:
      i) ef um er að ræða tímabundinn samning sem er gerður til 48 mánaða eða
         skemmri tíma: heildarverðmæti samningsins allan gildistímann,
   ii) þegar um er að ræða ótímabundna samninga eða samninga sem gilda lengur en
            í 48 mánuði: verðmæti hvers mánaðar, margfaldað með 48.
  9. Varðandi rammasamninga og virk innkaupakerfi skal verðmætið, sem miðað er
   við, vera áætlað hámarksverðmæti allra samninga, án virðisaukaskatts, sem
fyrirhugað er að gera á gildistíma rammasamningsins eða virka innkaupakerfisins.
                         2. þáttur. Sérstakar aðstæður
                         10. gr. Innkaup til varnarmála
 Tilskipun þessi gildir um opinbera samninga sem samningsyfirvöld gera á sviði
   varnarmála, sbr. þó [123. gr. EES-samningsins, sbr. ákvörðun sameiginlegu
                         EES-nefndarinnar nr. 68/2006].
       11. gr. Opinberir samningar og rammasamningar, gerðir af miðlægum
                               innkaupastofnunum
  1. Aðildarríkin geta mælt fyrir um að samningsyfirvöldum sé heimilt að kaupa
  verk, vörur og/eða þjónustu frá miðlægri innkaupastofnun eða með milligöngu
                                    hennar.
    2. Samningsyfirvöld, sem kaupa verk, vörur og/eða þjónustu frá miðlægri
innkaupastofnun eða með milligöngu hennar, í tilvikum sem um getur í 10. mgr. 1.
  gr., teljast hafa farið að ákvæðum þessarar tilskipunar svo fremi að miðlæga
                innkaupastofnunin hafi farið að ákvæðum hennar.
             3. þáttur. Samningar sem falla ekki undir tilskipunina
   12. gr. Samningar á sviði vatnsveitu, orkuveitu, flutninga og póstþjónustu
   Þessi tilskipun gildir ekki um opinbera samninga, sem eru gerðir samkvæmt
 tilskipun 2004/17/EB af samningsyfirvöldum, sem reka eina eða fleiri tegundir
 þeirrar starfsemi sem um getur í 3.7. gr. þeirrar tilskipunar, og eru gerðir
 vegna reksturs þeirrar starfsemi, og ekki heldur um opinbera samninga sem eru
undanþegnir gildissviði þeirrar tilskipunar skv. 5. gr. (2. mgr.) og 19., 26. og
                                30. gr. hennar.
      Þessi tilskipun gildir þó áfram um opinbera samninga, sem gerðir eru af
samningsyfirvöldum sem stunda eina eða fleiri tegundir þeirrar starfsemi sem um
     getur í 6. gr. tilskipunar 2004/17/EB, og sem eru gerðir vegna þeirrar
starfsemi, svo fremi að viðkomandi aðildarríki nýti sér þann kost, sem um getur
   í annarri undirgrein 71. gr. tilskipunarinnar, að fresta beitingu hennar.
              13. gr. Sérstakar undantekningar á fjarskiptasviðinu
Þessi tilskipun gildir ekki um opinbera samninga þar sem megintilgangurinn er að
 veita samningsyfirvöldum leyfi til að bjóða fram almenn fjarskiptanet eða nýta
   sér þau eða veita almenningi eina eða fleiri tegundir fjarskiptaþjónustu.
        14. gr. Leynilegir samningar og samningar sem krefjast sérstakra
                               öryggisráðstafana
 Þessi tilskipun gildir ekki um opinbera samninga sem aðildarríki lýsir yfir að
 séu leynilegir, þegar beita verður sérstökum öryggisráðstöfunum við framkvæmd
     þeirra í samræmi við gildandi lög og stjórnsýslufyrirmæli í viðkomandi
 aðildarríki eða þegar þess er krafist til að vernda grundvallarhagsmuni í því
                                  aðildarríki.
            15. gr. Samningar sem eru gerðir samkvæmt alþjóðareglum
     Þessi tilskipun gildir ekki um opinbera samninga sem falla undir aðrar
                          útboðsreglur og eru gerðir:
    a) á grundvelli milliríkjasamnings á milli aðildarríkis og eins eða fleiri
   þriðju landa, sem gerður er í samræmi við sáttmálann og tekur til vöru eða
verks, sem áformað er að undirritunarlöndin noti við sameiginlega framkvæmd eða
 hagnýtingu verks, eða þjónustu, sem áformað er að undirritunarlöndin noti við
sameiginlega framkvæmd eða hagnýtingu verkefnis; tilkynna skal um alla samninga
   til framkvæmdastjórnarinnar sem getur ráðfært sig við ráðgjafarnefndina um
                   opinbera samninga sem um getur í 77. gr.,
    b) á grundvelli milliríkjasamnings í tengslum við setu herliðs þegar í hlut
                 eiga fyrirtæki í aðildarríki eða þriðja landi,
                c) á grundvelli sérstakra reglna alþjóðastofnunar.
                        16. gr. Sérstakar undantekningar
      Tilskipun þessi gildir ekki um opinbera þjónustusamninga sem varða:
           a) kaup eða leigu lands, bygginga eða annarra fasteigna, óháð
 fjármögnunarleiðum, eða rétt til þeirra; tilskipun þessi gildir þó um samninga
   um fjármálaþjónustu, í hvaða formi sem er, sem eru gerðir fyrir, eftir eða
                      samhliða samningi um kaup eða leigu,
     b) kaup, þróun, framleiðslu eða sameiginlega framleiðslu útvarpsrekenda á
 dagskrárefni til útsendingar né heldur um samninga sem varða útsendingartíma,
                      c) gerðardóms- og sáttagerðarþjónustu,
    d) fjármálaþjónustu í tengslum við útgáfu, sölu, kaup eða framsal verðbréfa
       eða annarra fjármálagerninga, einkum þegar um er að ræða viðskipti
     samningsyfirvalda í því skyni að afla fjár eða eigin fjár og þjónustu
                                  seðlabanka,
                              e) ráðningarsamninga og
     f) aðra rannsóknar- og þróunarþjónustu en þá sem er eingöngu til hagsbóta
fyrir samningsyfirvöld í þeirra eigin starfsemi, að því tilskildu að þjónustan,
         sem er veitt, sé að öllu leyti launuð af samningsyfirvaldinu.
                     17. gr. Sérleyfissamningar um þjónustu
  Þessi tilskipun gildir ekki um sérleyfissamninga um þjónustu skv. 4. mgr. 1.
                              gr., sbr. þó 3. gr.
       18. gr. Þjónustusamningar sem gerðir eru á grundvelli einkaréttar
 Þessi tilskipun gildir ekki um opinbera þjónustusamninga sem samningsyfirvald
 gerir við annað samningsyfirvald eða við samtök samningsyfirvalda á grundvelli
einkaréttar sem þessir aðilar hafa samkvæmt lögum eða stjórnsýslufyrirmælum sem
                   hafa verið birt og samrýmast sáttmálanum.
                       4. þáttur. Sérstakt fyrirkomulag.
               19. gr. Samningar sem eru bundnir við ákveðna hópa
  Aðildarríkin geta bundið réttinn til að taka þátt í opinberu útboðsferli við
verndaða vinnustaði eða kveðið á um að slíkir samningar skuli framkvæmdir innan
    ramma áætlana um verndaða vinnu ef flestir starfsmennirnir eru fatlaðir
 einstaklingar sem geta ekki, vegna þess hvers eðlis eða hve alvarleg fötlunin
                   er, stundað störf við venjulegar aðstæður.
                   Vísa skal í þetta ákvæði í útboðstilkynningu.

                III. kafli. Reglur um opinbera þjónustusamninga
           20. gr. Þjónustusamningar sem eru skráðir í II. viðauka A
Samningar þar sem markmiðið er að veita þjónustu, sem tilgreind er í II. viðauka
                   A, skulu gerðir í samræmi við 23.55. gr.
           21. gr. Þjónustusamningar sem eru skráðir í II. viðauka B
Samningar þar sem markmiðið er að veita þjónustu, sem tilgreind er í II. viðauka
            B, skulu einungis heyra undir 23. gr. og 4. mgr. 35. gr.
 22. gr. Blandaðir þjónustusamningar sem varða bæði þjónustu sem er tilgreind í
                         II. viðauka A og II. viðauka B
   Samningar, sem varða bæði þjónustu sem er tilgreind í II. viðauka A og II.
   viðauka B, skulu gerðir skv. 23.55. gr. þegar verðmæti þjónustunnar, sem
tilgreind er í II. viðauka A, er meira en verðmæti þjónustunnar sem tilgreind er
í II. viðauka B. Í öðrum tilvikum skulu samningar gerðir skv. 23. gr. og 4. mgr.
                                    35. gr.

     IV. kafli. Sérstakar reglur sem gilda um útboðsskilmála og útboðsgögn
                            23. gr. Tækniforskriftir
 1. Tækniforskriftirnar, sem eru skilgreindar í 1. lið VI. viðauka, skulu koma
       fram í útboðsskjölum, svo sem útboðstilkynningum, útboðsgögnum eða
  viðbótargögnum. Þegar unnt er skal skilgreina þessar tækniforskriftir á þann
 hátt að tekið sé tillit til forsendna um aðgang fatlaðra eða hönnun sem hæfir
                                öllum notendum.
 2. Tækniforskriftir skulu veita bjóðendum jafna aðgangsmöguleika og skulu ekki
 fela í sér órökstuddar hindranir í vegi fyrir því að opinber innkaup séu opnuð
                                fyrir samkeppni.
3. Með fyrirvara um lögboðnar, innlendar tæknireglur, svo fremi að þær samrýmist
 lögum Bandalagsins, skulu tækniforskriftirnar settar fram á eftirfarandi hátt:
   a) með tilvísun til tækniforskrifta, sem eru skilgreindar í VI. viðauka, og,
     í eftirfarandi forgangsröð, til landsstaðla sem hafa verið settir til
       lögleiðingar Evrópustöðlum, evrópsks tæknisamþykkis, sameiginlegra
  tækniforskrifta, alþjóðlegra staðla, annarra tæknilegra tilvísunarkerfa, sem
evrópskar staðlastofnanir hafa komið á fót, eða, þegar ekkert af þessu er fyrir
hendi, til landsstaðla, innlends tæknisamþykkis eða innlendra tækniforskrifta um
hönnun, útreikning og framkvæmd verks og notkun vöru. Orðin eða jafngilt skulu
                            fylgja hverri tilvísun,
    b) eða sem kröfur um nothæfi eða hagnýtingu; hið síðarnefnda getur náð til
 umhverfiseiginleika. Slíkar breytur verða þó að vera nægilega nákvæmar til að
bjóðendur geti gert sér grein fyrir inntaki samningsins og samningsyfirvöld geti
                                 gert samning,
   c) eða sem kröfur um nothæfi eða hagnýtingu, eins og getið er um í b-lið, og
vísað til forskriftanna, sem getið er um í a-lið, til að sýna að reiknað sé með
       að þessar kröfur um nothæfi eða hagnýtingu hafi verið uppfylltar,
     d) eða með því að vísa til forskriftanna, sem getið er um í a-lið, fyrir
 tiltekna eiginleika og til krafna um nothæfi eða hagnýtingu, sem getið er um í
                         b- lið, fyrir aðra eiginleika.
4. Ef samningsyfirvald nýtir þann kost að vísa til forskriftanna, sem um getur í
  a-lið 3. mgr., getur það ekki vísað frá tilboði af þeirri ástæðu að varan og
 þjónustan, sem er boðin, sé í ósamræmi við forskriftirnar, sem það vísaði til,
ef bjóðandinn færir sönnur á það í tilboði sínu, með einhverjum viðeigandi hætti
sem er fullnægjandi að mati samningsyfirvaldsins, að lausnir þær sem hann leggur
         til uppfylli á jafngildan hátt kröfurnar sem eru ákvarðaðar í
                              tækniforskriftunum.
   Sönnun með viðeigandi hætti getur falist í tækniskjölum frá framleiðanda eða
                   prófunarskýrslu frá viðurkenndri stofnun.
 5. Ef samningsyfirvald nýtir þann kost, sem kveðið er á um í 3. mgr., að mæla
 fyrir um kröfur um nothæfi eða hagnýtingu getur það ekki vísað frá tilboði um
   verk, vörur eða þjónustu sem er í samræmi við landsstaðal til lögleiðingar
 Evrópustaðli, evrópskt tæknisamþykki, sameiginlega tækniforskrift, alþjóðlegan
staðal eða tæknilegt tilvísunarkerfi sem evrópsk staðlastofnun hefur komið á fót
 ef þessar forskriftir varða kröfurnar um nothæfi eða hagnýtingu sem yfirvaldið
                              hefur mælt fyrir um.
   Í tilboði sínu verður bjóðandi að sanna, með einhverjum viðeigandi hætti sem
 er fullnægjandi að mati samningsyfirvaldsins, að verkið, varan eða þjónustan,
sem er í samræmi við staðalinn, uppfylli kröfur samningsyfirvaldsins um nothæfi
                                eða hagnýtingu.
   Sönnun með viðeigandi hætti getur talist vera tækniskjöl frá framleiðanda eða
                   prófunarskýrsla frá viðurkenndri stofnun.
   6. Ef samningsyfirvöld mæla fyrir um umhverfiseiginleika í formi krafna um
    nothæfi eða hagnýtingu, eins og um getur í b-lið 3. mgr., geta þau notað
nákvæmar forskriftir eða, ef nauðsyn krefur, hluta þeirra eins og skilgreint er
       fyrir evrópsk eða (fjöl-)þjóðleg umhverfismerki eða einhver önnur
                       umhverfismerki, að því tilskildu:
     að þessar forskriftir séu til þess fallnar að skilgreina eiginleika vöru
                   eða þjónustu sem samningurinn fjallar um,
    að kröfur, sem liggja að baki merkinu, byggist á vísindalegum upplýsingum,
       að umhverfismerkin séu samþykkt á grundvelli málsmeðferðar sem allir
       hagsmunaaðilar, svo sem ríkisstofnanir, neytendur, framleiðendur,
          dreifingaraðilar og umhverfisstofnanir, geta tekið þátt í og
           að umhverfismerkin séu aðgengileg öllum hlutaðeigandi aðilum.
     Samningsyfirvöld geta mælt fyrir um að vörur og þjónusta, sem hafa fengið
  umhverfismerki, teljist uppfylla tækniforskriftirnar sem mælt er fyrir um í
útboðsgögnum; þau skulu samþykkja hvers konar önnur viðeigandi sönnunargögn, svo
   sem tæknileg skjöl frá framleiðanda eða prófunarskýrslur frá viðurkenndri
                                    stofnun.
   7. Viðurkenndar stofnanir í skilningi þessarar greinar eru prófunar- og
     kvörðunarstofur og vottunar- og skoðunaraðilar sem fullnægja gildandi
                                 Evrópustöðlum.
      Samningsyfirvöld skulu samþykkja vottorð frá viðurkenndum stofnunum með
                        staðfestu í öðrum aðildarríkjum.
   8. Tækniforskriftir skulu ekki vísa til sérstakrar tegundar eða grunns eða
tiltekins vinnsluferlis né heldur til vörumerkja, einkaleyfa, gerða eða sérstaks
 uppruna eða framleiðslu með það fyrir augum að halda fram eða útiloka tiltekin
     fyrirtæki eða tilteknar vörur, sé ekki rökstuðningur fyrir því í efni
samningsins. Í undantekningartilvikum er slík tilvísun leyfð ef nægilega nákvæm
  og skiljanleg lýsing á efni samningsins skv. 3. og 4. mgr. er ekki möguleg;
               orðin eða jafngilt skulu fylgja slíkri tilvísun.
                             24. gr. Frávikstilboð
  1. Ef forsenda fyrir samningsgerð er fjárhagslega hagstæðasta tilboðið geta
       samningsyfirvöld heimilað bjóðendum að leggja fram frávikstilboð.
   2. Samningsyfirvöld skulu geta þess í útboðstilkynningu hvort þau heimila
      frávikstilboð eða ekki: sé það ekki gert eru frávikstilboð óheimil.
  3. Samningsyfirvöld, sem heimila frávikstilboð, skulu, í útboðsgögnum, gera
   grein fyrir lágmarkskröfum sem þarf að uppfylla í frávikstilboðum og öllum
                    sérkröfum varðandi framlagningu þeirra.
 4. Samningsyfirvöld skulu einungis taka til greina frávikstilboð sem uppfylla
                           tilskildar lágmarkskröfur.
    Í útboðum vegna opinberra vöru- eða þjónustusamninga geta samningsyfirvöld,
sem hafa heimilað frávikstilboð, ekki vísað frávikstilboði frá af þeirri ástæðu
        einni að ef það tilboð yrði fyrir valinu yrði annaðhvort gerður
     þjónustusamningur fremur en vörusamningur eða vörusamningur fremur en
                               þjónustusamningur.
                             25. gr. Undirverktakar
 Í útboðsgögnum getur samningsyfirvald óskað eftir því, eða óskað eftir því að
kröfu aðildarríkis, að bjóðandi tilgreini í tilboði sínu hvaða hluta samningsins
 hann hyggst láta þriðju aðila framkvæma sem undirverktaka og hverjir það eru.
     Þessar upplýsingar skulu ekki hafa áhrif á ábyrgð rekstraraðilans sem er
                                 aðalverktaki.
                26. gr. Skilyrði sem tengjast framkvæmd samnings
    Samningsyfirvöld geta mælt fyrir um sérstök skilyrði varðandi framkvæmd
samnings, að því tilskildu að þau samrýmist lögum Bandalagsins og séu tilgreind
  í útboðstilkynningu eða útboðsskilmálum. Skilyrði um framkvæmd samnings geta
                einkum varðað félagsleg málefni og umhverfismál.
  27. gr. Skyldur varðandi skatta, umhverfisvernd, vinnuvernd og vinnuskilyrði
   1. Samningsyfirvald getur tilgreint í útboðsgögnum, eða tilgreint að kröfu
aðildarríkis, þá stofnun eða stofnanir sem þátttakandi eða bjóðandi getur fengið
viðeigandi upplýsingar hjá um skyldur varðandi skatta, umhverfisvernd, ákvæði um
 vinnuvernd og vinnuskilyrði sem gilda í aðildarríkinu, á svæðinu eða á staðnum
þar sem framkvæma á verkið eða veita þjónustuna og sem eiga að gilda um verk sem
  eru framkvæmd á byggingarstað eða um þjónustu sem er veitt meðan á framkvæmd
                              samningsins stendur.
2. Samningsyfirvald, sem veitir upplýsingarnar sem um getur í 1. mgr., skal óska
eftir því við bjóðendur eða þátttakendur í útboðsferli að þeir staðfesti að þeir
hafi, í tilboði sínu, tekið tillit til skyldna varðandi ákvæði um vinnuvernd og
vinnuskilyrði sem gilda á staðnum þar sem verkið verður framkvæmt eða þjónustan
                                     veitt.
   Fyrsta undirgreinin er með fyrirvara um beitingu ákvæða 55. gr. um rannsókn á
                           óeðlilega lágum tilboðum.

                            V. kafli. Útboðsaðferðir
     28. gr. Almennt útboð, lokað útboð, samningskaup og samkeppnisviðræður
     Þegar gera á opinbera samninga skulu samningsyfirvöld beita innlendum
          útboðsaðferðum sem eru lagaðar að efni þessarar tilskipunar.
    Þau skulu gera þessa samninga á grundvelli almennra eða lokaðra útboða. Við
 sérstakar aðstæður, sem skýrt er kveðið á um í 29. gr., geta samningsyfirvöld
gert opinbera samninga á grundvelli samkeppnisviðræðna. Í þeim sérstöku tilvikum
og við þær aðstæður sem sérstaklega er getið um í 30. og 31. gr. geta þau gengið
                til samningskaupa með eða án útboðstilkynningar.
                           29. gr. Samkeppnisviðræður
  1. Ef um er að ræða sérlega flókna samninga geta aðildarríkin kveðið á um að
 samningsyfirvöldum sé heimilt, ef þau telja að ekki sé hægt að gera samning á
        grundvelli almenns eða lokaðs útboðs, að gera hann á grundvelli
                 samkeppnisviðræðna í samræmi við þessa grein.
        Opinber samningur skal gerður eingöngu á grundvelli valforsendu um
                       fjárhagslega hagkvæmasta tilboðið.
   2. Samningsyfirvöld skulu birta útboðstilkynningu þar sem fram koma þarfir
      þeirra og kröfur sem þau skulu skilgreina í tilkynningunni og/eða í
                                skýringargögnum.
3. Samningsyfirvöld skulu hefja viðræður við þátttakendur, sem valdir hafa verið
  í samræmi við viðeigandi ákvæði 44.52. gr., með það að markmiði að finna og
   skilgreina heppilegustu aðferðirnar við að uppfylla þarfir sínar. Í þessum
     viðræðum geta þau rætt öll atriði samningsins við valda þátttakendur.
     Í viðræðunum skulu samningsyfirvöld tryggja að allir bjóðendur fái jafna
  meðferð. Einkum skulu þau gæta þess að veita ekki upplýsingar á þann hátt að
   bjóðendum sé mismunað þannig að staða sumra þeirra verði betri en annarra.
    Samningsyfirvöldum er óheimilt að upplýsa aðra þátttakendur um fyrirhugaðar
lausnir eða aðrar trúnaðarupplýsingar, sem þátttakandi í viðræðunum hefur veitt,
                               án samþykkis hans.
 4. Samningsyfirvöld geta ákveðið að samningsferlið fari fram í nokkrum áföngum
 til að fækka þeim lausnum sem fjalla þarf um í samningsviðræðum; það má gera á
  grundvelli valforsendna í útboðstilkynningu eða skýringargögnum. Tekið skal
 fram, í útboðstilkynningu eða skýringargögnum, að unnt sé að nýta þennan kost.
  5. Samningsyfirvaldið skal halda áfram slíkum viðræðum þar til fundist hefur
   lausn eða lausnir sem geta uppfyllt þarfir þeirra og lausnirnar hafa verið
                      bornar saman ef það er nauðsynlegt.
 6. Þegar samningsyfirvöld hafa lýst því yfir að viðræðum sé lokið og tilkynnt
 þátttakendum um það skulu þau gefa þátttakendum kost á að leggja fram endanleg
tilboð á grundvelli þeirrar lausnar eða lausna sem kynntar hafa verið og skýrðar
 meðan á viðræðum stóð. Þessi tilboð skulu hafa að geyma öll atriði sem krafist
               er og eru nauðsynleg fyrir framkvæmd verkefnisins.
   Þessi tilboð má skýra, skilgreina og lagfæra ef samningsyfirvaldið fer þess á
leit. Slíkar skýringar, skilgreiningar, lagfæringar eða viðbótarupplýsingar mega
þó ekki fela í sér breytingar á grundvallarþáttum tilboðs eða boðs um að leggja
 fram tilboð þar eð slík frávik eru líkleg til að raska samkeppni eða ýta undir
                                   mismunun.
      7. Samningsyfirvöld skulu meta tilboð, sem þeim berast á grundvelli
 valforsendna, sem mælt er fyrir um í útboðstilkynningu eða skýringargögnum og
    skulu þau velja fjárhagslega hagkvæmasta tilboðið í samræmi við 53. gr.
    Samningsyfirvaldi er heimilt að óska eftir því að bjóðandi, sem hefur lagt
  fram fjárhagslega hagstæðasta tilboðið, skýri ákveðin atriði í tilboðinu eða
 staðfesti skuldbindingar sem felast í tilboðinu, að því tilskildu að það hafi
ekki í för með sér breytingar á veigamiklum atriðum í tilboðinu eða boðinu um að
 leggja fram tilboð og að ekki sé hætta á að það raski samkeppni eða ýti undir
                                   mismunun.
     8. Samningsyfirvöldum er heimilt að ákveða verðlaun eða greiðslur til
                           þátttakenda í viðræðunum.
       30. gr. Samningskaup að undangenginni birtingu útboðstilkynningar
    1. Samningsyfirvöld geta gert opinbera samninga á þann hátt að ganga til
   samningskaupa að undangenginni birtingu útboðstilkynningar í eftirfarandi
                                   tilvikum:
   a) þegar um er að ræða ófullnægjandi tilboð, sem lögð eru fram í tengslum við
  almenn eða lokuð útboð eða samkeppnisviðræður, eða tilboð sem eru óviðunandi
 samkvæmt innlendum ákvæðum, sem samrýmast 4., 24., 25., 27. gr. og VII. kafla,
     að því tilskildu að upphaflegum skilmálum samningsins sé ekki breytt í
                              veigamiklum atriðum.
     Samningsyfirvöld þurfa ekki að birta útboðstilkynningu ef þau taka með í
 samningskaupum alla þá bjóðendur, og enga aðra, sem uppfylla forsendur 45.52.
 gr. og sem lögðu fram tilboð í samræmi við formlegar kröfur um tilboðsferli í
         undanfarandi almennu eða lokuðu útboði eða samkeppnisviðræðum,
   b) í undantekningartilvikum, þegar verk, vara eða þjónusta er af því tagi eða
  fylgir slík áhætta að ekki reynist unnt að áætla heildarkostnað fyrir fram,
    c) þegar um er að ræða þjónustu, m.a. þjónustu í 6. flokki II. viðauka A og
hugverk, t.d. hönnun verka, ef þjónustan, sem veita á, er þess eðlis að ekki er
 unnt að skilgreina útboðsskilmála af nægilegri nákvæmni til að hægt sé að gera
 samning á grundvelli besta tilboðs samkvæmt reglum um almenn eða lokuð útboð,
    d) þegar um er að ræða opinbera verksamninga um verk sem eru eingöngu unnin
vegna rannsókna, tilrauna eða þróunar og ekki í ágóðaskyni eða til þess að mæta
                 kostnaði vegna rannsóknar- og þróunarverkefna.
2. Í tilvikum, sem um getur í 1. mgr., skulu samningsyfirvöld ræða við bjóðendur
    um þau tilboð sem þeir hafa lagt fram með það fyrir augum að laga þau að
       kröfunum sem samningsyfirvöld hafa sett fram í útboðstilkynningu,
 útboðsskilmálum og viðbótargögnum, ef einhver eru, og leita besta tilboðsins í
                          samræmi við 1. mgr. 53. gr.
3. Í viðræðunum skulu samningsyfirvöld tryggja að jafnræðis sé gætt meðal allra
 bjóðenda. Einkum skulu þau gæta þess að veita ekki upplýsingar á þann hátt að
   bjóðendum sé mismunað þannig að staða sumra þeirra verði betri en annarra.
 4. Samningsyfirvöld geta ákveðið að samningsferlið fari fram í nokkrum áföngum
 til að fækka þeim tilboðum, sem fjalla þarf um í samningsviðræðum, með því að
 beita valforsendunum í útboðstilkynningu eða útboðsskilmálum. Taka skal fram í
    útboðstilkynningu eða útboðsskilmálum hvort unnt sé að nýta þennan kost.
      31. gr. Samningskaup án undangenginnar birtingar útboðstilkynningar
       Samningsyfirvöld geta gert opinbera samninga með samningskaupum án
      undangenginnar birtingar útboðstilkynningar í eftirfarandi tilvikum:
   1) að því er varðar opinbera verksamninga, opinbera vörusamninga og opinbera
                               þjónustusamninga:
   a) ef engin tilboð eða engin gild tilboð eða engar umsóknir hafa borist vegna
    almenns eða lokaðs útboðs, að því tilskildu að ekki hafi verið vikið frá
 upphaflegum samningsskilmálum í veigamiklum atriðum og að framkvæmdastjórninni
                    sé send skýrsla, ef hún óskar eftir því,
    b) þegar aðeins er unnt að gera samning við einn tiltekinn rekstraraðila af
       tæknilegum eða listrænum ástæðum eða þegar vernda þarf einkarétt,
    c) ef það er algerlega nauðsynlegt og ekki er hægt, af knýjandi ástæðum sem
viðkomandi samningsyfirvöld gátu ekki séð fyrir, að standa við fresti sem gilda
     við almenn eða lokuð útboð eða samningkaup, að undangenginni birtingu
 útboðstilkynningar, eins og um getur í 30. gr. Aðstæðurnar, sem skírskotað er
   til sem knýjandi, mega ekki undir neinum kringumstæðum skrifast á reikning
                               samningsyfirvalds,
                    2) að því er varðar opinbera vörusamninga:
    a) þegar um er að ræða vörur sem eru eingöngu framleiddar vegna rannsókna,
tilrauna, athugana eða þróunar; þetta ákvæði nær ekki til fjöldaframleiðslu sem
        er ætlað að skila hagnaði eða mæta kostnaði vegna rannsóknar- og
                                þróunarverkefna,
   b) þegar um er að ræða viðbótarvörur frá upphaflegum birgi sem annaðhvort er
 ætlað að koma að hluta til í stað venjulegra birgða eða búnaðar eða eru viðbót
     við venjulegar birgðir eða búnað og val á nýjum birgi myndi skuldbinda
samningsyfirvald til að kaupa efni sem hefðu aðra tæknilega eiginleika og leiddu
  því til ósamhæfis eða óeðlilega mikilla tæknilegra erfiðleika við rekstur og
viðhald; slíkir samningar, svo og endurnýjaðir samningar, skulu að jafnaði ekki
                           gilda lengur en í þrjú ár,
      c) þegar um er að ræða vörur sem eru skráðar og keyptar á vörumarkaði,
    d) þegar um er að ræða kaup á vörum á sérlega góðum kjörum, annaðhvort hjá
    birgi sem er að hætta starfsemi sinni eða bústjóra eða skiptastjóra við
þrotabúsmeðferð, nauðasamninga eða svipaða málsmeðferð samkvæmt innlendum lögum
                                  eða reglum,
   3) að því er varðar opinbera þjónustusamninga, þegar viðkomandi samningur er
gerður að lokinni samkeppni um hönnun og skylt er, samkvæmt gildandi reglum, að
     semja við sigurvegarann eða einn sigurvegaranna í keppninni verður, í
      síðarnefnda tilvikinu, að bjóða öllum sigurvegurunum að taka þátt í
                               samningaviðræðum,
      4) að því er varðar opinbera verksamninga og opinbera þjónustusamninga:
   a) þegar um er að ræða viðbótarverk eða -þjónustu sem ekki var gert ráð fyrir
 í verkefninu sem var upphaflega áætlað eða í upphaflegum samningi en sem hafa,
 vegna ófyrirsjáanlegra aðstæðna, orðið nauðsynleg fyrir framkvæmd verksins eða
  þjónustunnar sem þar er lýst, að því tilskildu að samningurinn sé gerður við
         rekstraraðilann sem annast framkvæmd þessa verks eða þjónustu:
        þegar ekki er unnt að aðskilja slíkt viðbótarverk eða -þjónustu frá
 upphaflega samningnum af tæknilegum eða fjárhagslegum ástæðum án þess að valda
                      samningsyfirvöldum miklum óþægindum,
                                        eða
     þegar slík viðbótarverk eða þjónusta eru alveg nauðsynleg fyrir framkvæmd
upphaflega samningsins þótt unnt sé að aðskilja verkið eða þjónustuna frá honum.
        Samanlagt verðmæti samninga, sem gerðir eru vegna viðbótarverka eða
 viðbótarþjónustu, má þó ekki fara yfir 50% af verðmæti upphaflega samningsins,
   b) þegar um er að ræða nýtt verk eða þjónustu sem felur í sér endurtekningu á
svipuðu verki eða þjónustu og sama samningsyfirvald samdi upphaflega um við sama
  rekstraraðila, að því tilskildu að slíkt verk eða þjónusta sé í samræmi við
 grunnverkefnið sem upphaflegi samningurinn var gerður um á grundvelli almenns
                               eða lokaðs útboðs.
    Þegar fyrra verkefnið er boðið út skal taka fram að þessari aðferð kunni að
 verða beitt og samningsyfirvöld skulu taka tillit til áætlaðs heildarkostnaðar
            síðari verka eða þjónustu þegar þau beita ákvæðum 7. gr.
       Þessari aðferð má aðeins beita innan þriggja ára frá gerð upphaflega
                                  samningsins.
                             32. gr. Rammasamningar
   1. Aðildarríkin geta kveðið á um að samningsyfirvöldum sé heimilt að gera
                                 rammasamninga.
    2. Hafi samningsyfirvöld í hyggju að gera rammasamning skulu þau fylgja
 starfsreglunum, sem um getur í þessari tilskipun, á öllum stigum fram að gerð
 samnings sem er byggður á rammasamningnum. Við val á aðilum að rammasamningum
        skal beita valforsendunum sem eru ákveðnar í samræmi við 53. gr.
      Samningar, sem eru byggðir á rammasamningi, skulu gerðir í samræmi við
   aðferðirnar sem mælt er fyrir um í 3. og 4. mgr. Einungis má beita þessum
    aðferðum í samningum á milli samningsyfirvalda og rekstraraðila sem voru
                     upphaflega aðilar að rammasamningnum.
     Þegar gerðir eru samningar á grundvelli rammasamnings mega samningsaðilar
 undir engum kringumstæðum gera verulegar breytingar á skilmálunum, sem mælt er
 fyrir um í þeim rammasamningi, og alls ekki í tilvikum sem um getur í 3. mgr.
         Gildistími rammasamnings má ekki vera lengri en fjögur ár nema í
  undantekningartilvikum sem eiga sér m.a. gilda stoð í efni rammasamningsins.
    Samningsyfirvöld mega ekki misnota rammasamninga eða nota þá á þann hátt að
              það komi í veg fyrir, takmarki eða raski samkeppni.
 3. Ef rammasamningur er gerður við einn rekstraraðila skulu samningar, sem eru
byggðir á þeim samningi, gerðir innan ramma þeirra skilmála sem mælt er fyrir um
                               í rammasamningnum.
     Við gerð slíkra samninga geta samningsyfirvöld ráðfært sig skriflega við
 rekstraraðila rammasamningsins og óskað eftir viðbótum við tilboð hans ef þörf
                                    krefur.
 4. Ef rammasamningur er gerður við fleiri en einn rekstraraðila verða þeir að
 vera a.m.k. þrír talsins, að því tilskildu að fyrir hendi séu nægilega margir
   rekstraraðilar sem uppfylla valforsendur og/eða nægilega mörg fullnægjandi
                                    tilboð.
    Samninga, sem eru byggðir á rammasamningi við fleiri en einn rekstraraðila,
                              má gera annaðhvort:
    með þeim skilmálum, sem mælt er fyrir um í rammasamningnum, án þess að nýtt
                    boð um að leggja fram tilboð sé sent eða
    ef ekki hefur verið mælt fyrir um alla skilmála í rammasamningnum, eftir að
aðilarnir hafa lagt fram ný tilboð á grundvelli sömu skilmála, sem skulu skýrðir
 nánar ef það er nauðsynlegt, og, eftir atvikum, á grundvelli annarra skilyrða
   sem um getur í útboðsskilmálum rammasamningsins í samræmi við eftirfarandi
                                    reglur:
    a) við gerð hvers samnings skulu samningsyfirvöld ráðfæra sig skriflega við
          þá rekstraraðila sem hafa burði til að framkvæma samninginn,
    b) samningsyfirvöld skulu ákveða tilboðsfrest sem er hæfilega langur til að
bjóðendur geti lagt fram tilboð vegna hvers einstaks samnings, að teknu tilliti
  til þess hve flókið efni samningsins er, hve langan tíma það tekur að leggja
                      fram tilboð og annarra slíkra þátta,
    c) tilboð skulu vera skrifleg og efni þeirra skal vera trúnaðarmál þar til
              tilgreindur frestur til að svara þeim er útrunninn,
     d) samningsyfirvöld skulu gera samning við þann bjóðanda sem leggur fram
besta tilboðið á grundvelli þeirra valforsendna sem koma fram í útboðsskilmálum
                               rammasamningsins.
                           33. gr. Virk innkaupakerfi
 1. Aðildarríkin geta kveðið á um að samningsyfirvöldum sé heimilt að nýta sér
                              virk innkaupakerfi.
   2. Þegar samningsyfirvöld koma á fót virku innkaupakerfi skulu þau fara að
   reglum um almenn útboð á öllum stigum fram til þess að gerður er samningur
samkvæmt því kerfi. Allir bjóðendur, sem uppfylla valforsendur og hafa lagt fram
 kynningarboð í samræmi við útboðsskilmála og önnur möguleg viðbótargögn, skulu
    hafa aðgang að kerfinu; endurbæta má kynningarboð hvenær sem er, að því
 tilskildu að þau samrýmist áfram útboðsskilmálum. Þegar kerfinu er komið á fót
   og gerðir samningar samkvæmt því skulu samningsyfirvöld eingöngu nýta sér
               rafrænar aðferðir í samræmi við 2.5. mgr. 42. gr.
      3. Þegar virku innkaupakerfi er komið á fót skulu samningsyfirvöld:
        a) birta útboðstilkynningu þar sem skýrt er tekið fram að um virkt
                           innkaupakerfi sé að ræða,
      b) tilgreina m.a. í útboðsskilmálum hvers konar innkaup séu fyrirhuguð
   samkvæmt þessu innkaupakerfi og einnig nauðsynlegar upplýsingar um kerfið,
    rafeindabúnaðinn sem er notaður og tæknilegt fyrirkomulag og forskriftir
                         varðandi tengingar við kerfið,
       c) veita með rafrænum hætti, ótakmarkaðan, beinan og fullan aðgang að
 útboðsskilmálum og öllum viðbótargögnum frá og með birtingu útboðstilkynningar
       og fram að þeim tíma þegar kerfinu er lokað og skulu tilgreina, í
        tilkynningunni, veffang þar sem hægt er að nálgast umrædd gögn.
4. Samningsyfirvöld skulu, allan þann tíma sem aðgangur að virka innkaupakerfinu
er opinn, gefa öllum rekstraraðilum kost á því að leggja fram kynningartilboð og
 fá aðgang að kerfinu með þeim skilyrðum sem um getur í 2. mgr. Þau skulu ljúka
  mati sínu innan 15 daga frá því að kynningarboðið er lagt fram. Þau geta þó
    framlengt frestinn, að því tilskildu að ekkert útboð fari fram á meðan.
   Samningsyfirvöld skulu upplýsa bjóðandann, sem um getur í fyrstu undirgrein,
     eins fljótt og unnt er, um það hvort hann hafi fengið aðgang að virka
        innkaupakerfinu eða hvort kynningarboði hans hafi verið hafnað.
 5. Hver einstakur samningur skal gerður á grundvelli útboðs. Áður en útboð fer
  fram skulu samningsyfirvöld birta einfaldaða útboðstilkynningu þar sem öllum
hlutaðeigandi rekstraraðilum er boðið að leggja fram kynningarboð í samræmi við
4. mgr. innan frests sem má ekki vera skemmri en 15 dagar, reiknað frá þeim degi
er einfaldaða tilkynningin var send út. Samningsyfirvöld geta ekki haldið áfram
með tilboðið fyrr en þau hafa lokið mati á öllum kynningarboðum sem hafa borist
                                fyrir þann tíma.
   6. Samningsyfirvöld skulu bjóða öllum bjóðendum, sem hafa fengið aðgang að
 kerfinu, að leggja fram tilboð fyrir hvern einstakan samning sem gera á innan
   kerfisins. Í þessu skyni skulu þau setja frest til að leggja fram tilboð.
     Þau skulu gera samning við þann bjóðanda sem leggur fram besta tilboðið á
grundvelli valforsendna, sem koma fram í útboðstilkynningunni, þar sem tilkynnt
er að virku innkaupakerfi hafi verið komið á fót. Þessar forsendur má skilgreina
          nánar, ef við á, í boðinu sem um getur í fyrstu undirgrein.
 7. Virkt innkaupakerfi má ekki hafa lengri gildistíma en fjögur ár nema í vel
                       rökstuddum undantekningartilvikum.
   Samningsyfirvöld mega ekki nota þetta kerfi til að koma í veg fyrir, takmarka
                              eða raska samkeppni.
   Ekki má leggja nein gjöld á hlutaðeigandi rekstraraðila eða þá sem eiga aðild
                                  að kerfinu.
    34. gr. Opinberir verksamningar: sérstakar reglur um byggingu félagslegs
                                    húsnæðis
    Þegar um er að ræða opinbera samninga í tengslum við hönnun og byggingu
 félagslegs húsnæðis og nauðsynlegt er, vegna þess hve verkið er umfangsmikið,
    flókið og tekur langan tíma, að áætlanir séu frá upphafi byggðar á nánu
     samstarfi hóps, sem í eru fulltrúar samningsyfirvalda, sérfræðingar og
   verktakinn sem á að bera ábyrgð á framkvæmd verksins, er hægt að samþykkja
 sérstakt útboðsferli svo að unnt sé að velja þann verktaka sem er líklegastur
                           til að falla inn í hópinn.
    Í útboðstilkynningunni skulu samningsyfirvöld einkum lýsa verkinu, sem á að
framkvæma, eins nákvæmlega og unnt er til að áhugasamir verktakar geti gert sér
  rétta hugmynd um framkvæmdina. Enn fremur skulu samningsyfirvöld setja fram
kröfur um persónulegt, tæknilegt, efnahagslegt og fjárhagslegt hæfi þátttakenda
í útboðstilkynningu í samræmi við forsendur fyrir hæfismiðuðu vali sem um getur
                                 í 45.52. gr.
   Þegar slíkt ferli er samþykkt skulu samningsyfirvöld beita 2., 35., 36., 38.,
                       39., 41., 42., 43. og 45.52. gr.

                    VI. kafli. Reglur um birtingu og gagnsæi
                         1. þáttur. Birting tilkynninga
                              35. gr. Tilkynningar
         1. Samningsyfirvöld skulu veita upplýsingar um eftirfarandi í
 kynningartilkynningu, sem framkvæmdastjórnin birtir eða samningsyfirvöld birta
   sjálf í upplýsingaskrá kaupanda, eins og lýst er í b-lið 2. liðar VIII.
                                    viðauka:
    a) varðandi vörur, áætlað heildarverðmæti samninganna eða rammasamninganna
 fyrir hvert vörusvið sem þau hyggjast gera samning um næstu 12 mánuði þar sem
  áætlað heildarverðmæti, að teknu tilliti til ákvæða 7. og 9. gr., er 750 000
                                evrur eða meira.
    Samningsyfirvöld ákvarða vörusvið með tilvísun til CPV-flokkunarkerfisins,
   b) varðandi þjónustu, áætlað heildarverðmæti samninganna eða rammasamninganna
fyrir hvern þjónustuflokk, sem er skráður í II. viðauka A, sem þau hyggjast gera
samning um næstu 12 mánuði, þar sem áætlað heildarverðmæti, að teknu tilliti til
                ákvæða 7. og 9. gr., er 750 000 evrur eða meira,
       c) varðandi verk, helstu einkenni samnings eða rammasamnings, sem þau
  hyggjast gera, þar sem áætlað verðmæti er jafnt viðmiðunarfjárhæðinni sem er
           tilgreind í 7. gr. eða meira, að teknu tilliti til 9. gr.
           Senda skal tilkynningarnar, sem um getur í a- og b- lið, til
 framkvæmdastjórnarinnar eða birta þær í upplýsingaskrá kaupanda eins fljótt og
                   unnt er eftir að nýtt fjárhagsár er hafið.
    Senda skal tilkynninguna, sem um getur í c-lið, til framkvæmdastjórnarinnar
    eða birta hana í upplýsingaskrá kaupanda eins fljótt og unnt er eftir að
   samþykkt hefur verið áætlun um fyrirhugaða verksamninga eða rammasamninga
                               samningsyfirvalda.
    Samningsyfirvöld, sem birta kynningartilkynningu í upplýsingaskrá kaupanda,
        skulu senda framkvæmdastjórninni rafræna tilkynningu um birtingu
 kynningartilkynningar í upplýsingaskrá kaupanda í samræmi við það snið og þær
 sérstöku aðferðir við sendingu tilkynninga sem settar eru fram í 3. lið VIII.
                                    viðauka.
   Birting tilkynninga, sem um getur í a-, b- og c-lið, er einungis skyldubundin
þegar samningsyfirvöld nýta heimild sína til að stytta tilboðsfrest eins og mælt
                         er fyrir um í 4. mgr. 38. gr.
      Þessi málsgrein gildir ekki um samningskaup án undangenginnar birtingar
                              útboðstilkynningar.
  2. Samningsyfirvöld, sem hyggjast gera opinberan samning eða rammasamning á
grundvelli almenns útboðs, lokaðs útboðs eða, við aðstæður sem mælt er fyrir um
        í 30. gr., á grundvelli samningskaupa, að undangenginni birtingu
 útboðstilkynningar eða á grundvelli samkeppnisviðræðna með þeim skilyrðum sem
      mælt er fyrir um í 29. gr., skulu láta vita af fyrirætlun sinni með
                               útboðstilkynningu.
  3. Samningsyfirvöld, sem hyggjast koma á fót virku innkaupakerfi, skulu láta
                vita af fyrirætlun sinni með útboðstilkynningu.
          Samningsyfirvöld, sem hyggjast gera samning á grundvelli virks
      innkaupakerfis, skulu láta vita af fyrirætlun sinni með einfaldaðri
                               útboðstilkynningu.
  4. Samningsyfirvöld, sem hafa gert opinberan samning eða rammasamning, skulu
 senda tilkynningu um niðurstöður útboðs eigi síðar en 48 dögum eftir að tilboð
                      er valið eða rammasamningur gerður.
    Þegar um er að ræða rammasamning, sem er gerður í samræmi við 32. gr., ber
 samningsyfirvöldum ekki skylda til að senda tilkynningu um niðurstöður útboðs
            fyrir hvern samning sem er byggður á þeim rammasamningi.
        Samningsyfirvöld skulu senda tilkynningu um niðurstöður útboðs, sem
grundvallast á virku innkaupakerfi, innan 48 daga frá því að niðurstöður liggja
 fyrir. Þau hafa þó heimild til að safna slíkum tilkynningum saman og senda þær
 ársfjórðungslega. Í því tilviki skulu þau senda samsafnaðar tilkynningar innan
                     48 daga frá lokum hvers ársfjórðungs.
     Þegar um er að ræða opinbera samninga um þjónustu, sem er tilgreind í II.
    viðauka B, skulu samningsyfirvöld tilgreina, í tilkynningunni, hvort þau
   samþykkja birtingu þeirra. Þegar um slíka þjónustusamninga er að ræða skal
   framkvæmdastjórnin setja reglur um vinnslu tölulegra skýrslna á grundvelli
 slíkra tilkynninga og um birtingu slíkra skýrslna í samræmi við málsmeðferðina
                     sem mælt er fyrir um í 2. mgr. 77. gr.
       Heimilt er að halda eftir tilteknum upplýsingum um gerð samnings eða
 rammasamnings ef birting slíkra upplýsinga kynni að hindra framkvæmd laga eða
        ganga á annan hátt gegn almannahagsmunum eða gæti skaðað lögmæta
    viðskiptahagsmuni opinberra eða einkarekinna rekstraraðila eða réttmæta
                           samkeppni þeirra á milli.
                36. gr. Form og aðferð við birtingu tilkynninga
1. Í tilkynningum skulu koma fram upplýsingarnar, sem getið er um í VII. viðauka
A, og, eftir því sem við á, hvers konar upplýsingar aðrar, sem samningsyfirvöld
 telja gagnlegar, á stöðluðu eyðublaði sem framkvæmdastjórnin hefur samþykkt í
           samræmi við málsmeðferðina sem um getur í 2. mgr. 77. gr.
 2. Tilkynningar, sem samningsyfirvöld senda framkvæmdastjórninni, skulu sendar
        annaðhvort með rafrænum aðferðum, í samræmi við það snið og þær
sendingaraðferðir sem eru tilgreindar í 3. lið VIII. viðauka, eða á annan hátt.
 Þegar um er að ræða hraðútboð, sem fjallað er um í 8. mgr. 38. gr., skal senda
tilkynningar annaðhvort með símbréfi eða með rafrænum aðferðum í samræmi við það
   snið og þær sendingaraðferðir sem eru tilgreindar í 3. lið VIII. viðauka.
     Tilkynningar skulu birtar í samræmi við tæknilegar kröfur um birtingu sem
             settar eru fram í a- og b-lið 1. liðar VIII. viðauka.
 3. Tilkynningar, sem eru samdar og sendar með rafrænum aðferðum, í samræmi við
 það snið og þær sendingaraðferðir sem eru tilgreindar í 3. lið VIII. viðauka,
         skulu birtar eigi síðar en fimm dögum eftir að þær eru sendar.
     Tilkynningar, sem eru ekki sendar með rafrænum aðferðum í samræmi við það
snið og þær sendingaraðferðir sem eru tilgreindar í 3. lið VIII. viðauka, skulu
 birtar eigi síðar en 12 dögum eftir að þær eru sendar eða, þegar um er að ræða
 hraðútboð sem um getur í 8. gr. 38. gr., eigi síðar en fimm dögum eftir að þær
                                  eru sendar.
     4. Útboðstilkynningar skulu birtar í fullri lengd á opinberu tungumáli
Bandalagsins sem samningsyfirvald velur og skal einungis sá texti, sem er birtur
    á þessu upprunalega tungumáli, vera gildur texti. Birta skal samantekt á
      mikilvægum þáttum hverrar tilkynningar á öðrum, opinberum tungumálum
                                 Bandalagsins.
        Bandalagið ber kostnað af birtingu framkvæmdastjórnarinnar á slíkum
                                 tilkynningum.
5. Óheimilt er að birta tilkynningar og efni þeirra á innlendum vettvangi fyrir
            þann dag sem þær eru sendar til framkvæmdastjórnarinnar.
     Tilkynningar, sem eru birtar á innlendum vettvangi, skulu ekki innihalda
   aðrar upplýsingar en þær sem koma fram í tilkynningum, sem eru sendar til
     framkvæmdastjórnarinnar, eða í upplýsingaskrá kaupanda samkvæmt fyrstu
undirgrein 1. mgr. 35. gr. en í þeim skal getið um það hvaða dag tilkynningin er
    send til framkvæmdastjórnarinnar eða hvenær hún birtist í upplýsingaskrá
                                   kaupanda.
       Ekki má birta kynningartilkynningu í upplýsingaskrá kaupanda fyrr en
 tilkynning hefur verið send til framkvæmdastjórnarinnar um að birting verði í
                 því formi; í henni skal getið um sendingardag.
 6. Tilkynningar, sem eru ekki sendar með rafrænum aðferðum, í samræmi við það
snið og þær sendingaraðferðir sem eru tilgreindar í 3. lið VIII. viðauka, skulu
                      ekki vera lengri en u.þ.b. 650 orð.
  7. Samningsyfirvöld verða að geta sannað hvaða dag tilkynningar eru sendar.
    8. Framkvæmdastjórnin skal gefa samningsyfirvöldum staðfestingu á því að
  upplýsingarnar, sem sendar voru, hafi verið birtar og tiltaka daginn sem þær
         birtust. Slík staðfesting skal vera sönnunargagn um birtingu.
                           37. gr. Birting án skyldu
  Samningsyfirvöld geta, í samræmi við 36. gr., birt tilkynningar um opinbera
samninga sem falla ekki undir kröfur um birtingu sem mælt er fyrir um í þessari
                                   tilskipun.
                               2. þáttur. Frestur
    38. gr. Tilboðsfrestur og frestur til að leggja fram þátttökutilkynningu
    1. Þegar samningsyfirvöld setja tilboðsfrest og frest til að leggja fram
   þátttökutilkynningar skulu þau einkum taka tillit til þess hve flókið efni
      samningsins er og hve langan tíma þarf til að semja tilboð, sbr. þó
               lágmarksfrest sem kveðið er á um í þessari grein.
  2. Þegar um er að ræða almenn útboð skal tilboðsfrestur vera að lágmarki 52
                  dagar frá sendingardegi útboðstilkynningar.
  3. Þegar um er að ræða lokuð útboð, samningskaup, að undangenginni birtingu
       útboðstilkynningar sem um getur í 30. gr., og samkeppnisviðræður:
      a) skal skilafrestur þátttökutilkynninga vera að lágmarki 37 dagar frá
                       sendingardegi útboðstilkynningar.
       b) skal tilboðsfrestur í lokuðu útboði vera að lágmarki 40 dagar frá
                  sendingardegi boðs um að leggja fram tilboð.
 4. Ef samningsyfirvöld hafa birt kynningartilkynningu er almenna reglan sú að
  heimilt er að stytta lágmarksfrest til að leggja fram tilboð skv. 2. mgr. og
 b-lið 3. mgr. í 36 daga en aldrei svo mikið að hann verði styttri en 22 dagar.
    Í almennu útboði reiknast frestur frá sendingardegi útboðstilkynningar og í
         lokuðu útboði frá sendingardegi boðs um að leggja fram tilboð.
   Leyfa skal styttan frest, sem um getur í fyrstu undirgrein, að því tilskildu
að kynningartilkynningin hafi að geyma allar upplýsingar, sem krafist er í VII.
   viðauka A að séu í útboðstilkynningunni, svo fremi að þær upplýsingar séu
 tiltækar á þeim tíma sem tilkynningin er birt og að kynningartilkynningin hafi
 verið send til birtingar minnst 52 dögum og mest 12 mánuðum fyrir sendingardag
                            útboðstilkynningarinnar.
5. Ef tilkynningar eru samdar og sendar með rafrænum aðferðum í samræmi við það
 snið og þær sendingaraðferðir, sem eru tilgreindar í 3. lið VIII. viðauka, er
heimilt að stytta tilboðsfrest í almennum útboðum, sem um getur í 2. og 4. mgr.,
og frest til að leggja fram þátttökutilkynningu, sem um getur í a-lið 3. mgr., í
      lokuðum útboðum, samningskaupum og samkeppnisviðræðum, um sjö daga.
 6. Heimilt er að stytta tilboðsfrest, sem um getur í 2. mgr. og b-lið 3. mgr.,
um fimm daga ef samningsyfirvald býður ótakmarkaðan, beinan og fullan, rafrænan
    aðgang að útboðsgögnum og öllum viðbótargögnum frá og með birtingardegi
  tilkynningarinnar, í samræmi við VIII. viðauka, og í texta tilkynningarinnar
          kemur fram veffangið þar sem hægt er að nálgast þessi gögn.
   Heimilt er að bæta þessari styttingu á fresti við styttinguna sem um getur í
                                    5. mgr.
 7. Ef útboðsskilmálar og fylgiskjöl eða viðbótarupplýsingar eru af einhverjum
ástæðum ekki afhent innan þeirra tímamarka, sem eru sett í 39. og 40. gr., þótt
beðið hafi verið um þessi gögn með góðum fyrirvara, eða, ef ekki er unnt að gera
tilboð fyrr en að lokinni vettvangsskoðun eða athugun á fylgiskjölum útboðsgagna
  á vettvangi, skal lengja tilboðsfrest svo að allir viðkomandi rekstraraðilar
    geti kynnt sér allar upplýsingar sem eru nauðsynlegar við gerð tilboðs.
   8. Þegar um að ræða lokuð útboð og samningskaup, að undangenginni birtingu
  útboðstilkynningar sem um getur í 30. gr., og ógerlegt er að veita frest sem
mælt er fyrir um í þessari grein, vegna tímaskorts, geta samningsyfirvöld sett:
   a) frest til að leggja fram þátttökutilkynningu, sem má ekki vera styttri en
 15 dagar frá sendingardegi útboðstilkynningarinnar og ekki styttri en 10 dagar
  ef tilkynningin er send með rafrænum aðferðum, í samræmi við það snið og þær
         sendingaraðferðir sem eru tilgreindar í 3. lið VIII. viðauka,
   b) og, ef um er að ræða lokuð útboð, tilboðsfrest sem skal ekki vera skemmri
      en 10 dagar, reiknað frá dagsetningu boðs um að leggja fram tilboð.
       39. gr. Almenn útboð: útboðsskilmálar, viðbótargögn og upplýsingar
1. Í almennum útboðum, þar sem samningsyfirvöld veita ekki ótakmarkaðan, beinan
og fullan, rafrænan aðgang, í samræmi við 6. mgr. 38. gr., að útboðsskilmálum og
 fylgiskjölum, skal senda útboðsskilmála og fylgiskjöl til rekstraraðila innan
 sex daga frá því að þátttökutilkynning berst, að því tilskildu að tilkynningin
      hafi verið lögð fram hæfilega löngu fyrir síðasta skiladag tilboða.
        2. Samningsyfirvöld eða þar til bærar stofnanir skulu láta í té
viðbótarupplýsingar sem tengjast útboðsskilmálum og öll fylgiskjöl eigi síðar en
 sex dögum fyrir síðasta skiladag tilboða, að því tilskildu að beðið hafi verið
                   um þessar upplýsingar með góðum fyrirvara.
                3. þáttur. Efni upplýsinga og sendingaraðferðir
  40. gr. Boð um að leggja fram tilboð, taka þátt í viðræðum eða gera samning
  1. Í lokuðum útboðum, samkeppnisviðræðum og samningskaupum, að undangenginni
 birtingu útboðstilkynningar í skilningi 30. gr., skulu samningsyfirvöld bjóða
völdum þátttakendum, samtímis og skriflega, að leggja fram tilboð sín eða ganga
    til samninga eða, þegar um er að ræða samkeppnisviðræður, að taka þátt í
                                  viðræðunum.
             2. Boð til þátttakenda skal hafa að geyma annaðhvort:
     afrit af útboðsskilmálum eða skýringargögnum ásamt öllum fylgiskjölum eða
       vísun í aðgang að útboðsskilmálum og öðrum gögnum sem eru tilgreind í
  fyrsta undirlið ef beinn aðgangur er veittur að þeim með rafrænum aðferðum í
                          samræmi við 6. mgr. 38. gr.
   3. Ef annar aðili en samningsyfirvaldið, sem ber ábyrgð á útboðinu, hefur
 útboðsskilmála, skýringargögn og/eða fylgiskjöl af einhverju tagi undir höndum
 skal koma fram, í boðinu, hvar hægt er að fá þessa skilmála, skýringargögn og
  fylgiskjöl og, ef við á, frestur til að leggja fram beiðni um þessi gögn og
  hvaða fjárhæð ber að greiða fyrir þau, svo og greiðsluskilmálar. Þar til bær
 stofnun skal þegar í stað senda þessi gögn til rekstraraðilans sem óskar eftir
                                     þeim.
 4. Samningsyfirvöld eða þar til bær stofnun skal senda viðbótarupplýsingar um
   útboðsskilmála, skýringargögn eða fylgiskjöl eigi síðar en sex dögum fyrir
    síðasta skiladag tilboða, að því tilskildu að beðið hafi verið um þessar
 upplýsingar með góðum fyrirvara. Sé um að ræða lokað útboð eða hraðútboð skal
                        þessi frestur vera fjórir dagar.
  5. Auk þess verður a.m.k. að koma fram í boði um að leggja fram tilboð, taka
                    þátt í viðræðum eða ganga til samninga:
             a) tilvísun til útboðstilkynningar sem hefur verið birt,
     b) síðasti skiladagur tilboða, heimilisfangið sem senda á tilboðin til og
        upplýsingar um á hvaða tungumáli eða tungumálum þau skuli vera,
     c) sé um að ræða samkeppnisviðræður, dagsetning og heimilisfangið þar sem
          viðræður hefjast og tungumálið eða tungumálin sem eru notuð,
       d) upplýsingar um það hvaða skjöl eigi hugsanlega að láta fylgja með,
annaðhvort til stuðnings yfirlýsingum, sem unnt er að sannreyna og sem bjóðandi
hefur sett fram, í samræmi við 44. gr., eða til að auka við upplýsingar, sem um
 getur í þeirri grein, og samkvæmt skilyrðum sem mælt er fyrir um í 47. og 48.
                                      gr.,
        e) hlutfallslegt vægi forsendna fyrir gerð samnings eða, ef við á,
   forgangsröð slíkra forsendna ef það er ekki tilgreint í útboðstilkynningu,
                      útboðsskilmálum eða skýringargögnum.
     Ef samningur er gerður samkvæmt reglunum, sem mælt er fyrir um í 29. gr.,
 skulu upplýsingarnar, sem um getur í b-lið hér að framan, þó ekki koma fram í
boði um að taka þátt í viðræðum en þær skulu koma fram í boði um að leggja fram
                                    tilboð.
                41. gr. Upplýsingar til þátttakenda og bjóðenda
   1. Samningsyfirvöld skulu, eins fljótt og unnt er, upplýsa þátttakendur og
 bjóðendur um ákvarðanir sem hafa verið teknar varðandi gerð rammasamnings, val
 tilboðs eða aðgang að virku innkaupakerfi, þ.m.t. ástæður fyrir ákvörðun um að
    gera ekki rammasamning eða samning þótt útboð hafi farið fram eða hefja
útboðsferli á nýjan leik eða að koma á fót virku innkaupakerfi; samningsyfirvöld
          skulu veita þessar upplýsingar skriflega að fenginni beiðni.
  2. Að fenginni beiðni viðkomandi aðila skal samningsyfirvald, eins fljótt og
                               unnt er, upplýsa:
     hvern og einn þátttakanda um ástæður fyrir því ef umsókn hans er hafnað,
      hvern og einn bjóðanda um ástæður fyrir því ef tilboði hans er hafnað,
 þ.m.t., í tilvikum sem um getur í 4. og 5. mgr. 23. gr., ástæður fyrir því ef
   það ákvarðar að jafngildisákvæðið sé ekki uppfyllt eða að verk, vörur eða
         þjónusta uppfylli ekki kröfur er varða nothæfi eða hagnýtingu,
    hvern og einn bjóðanda sem hefur gert fullnægjandi tilboð, um eiginleika og
  hlutfallslega kosti tilboðsins sem er valið og einnig nafn þess bjóðanda sem
              varð fyrir valinu eða nöfn aðila að rammasamningnum.
    Þetta má undir engum kringumstæðum taka lengri tíma en 15 daga frá móttöku
                              skriflegrar beiðni.
3. Samningsyfirvöld geta þó ákveðið að halda eftir tilteknum upplýsingum, sem um
     getur í 1. gr., um gerð samnings eða rammasamnings eða aðgang að virku
 innkaupakerfi ef birting slíkra upplýsinga kynni að hindra framkvæmd laga eða
        ganga á annan hátt gegn almannahagsmunum eða gæti skaðað lögmæta
    viðskiptahagsmuni opinberra eða einkarekinna rekstraraðila eða réttmæta
                           samkeppni á milli þeirra.
                              4. þáttur. Samskipti
                          42. gr. Reglur um samskipti
  1. Öll samskipti og upplýsingaskipti, sem um getur í þessum bálki, mega fara
 fram með pósti, símbréfum, rafrænum aðferðum skv. 4. og 5. mgr., símleiðis, í
 þeim tilvikum og við þær aðstæður sem um getur í 6. mgr., eða með samsetningu
                    þessara miðla að vali samningsyfirvalds.
2. Samskiptamiðlarnir, sem valdir eru, skulu vera almennt aðgengilegir og skulu
               ekki hindra aðgang rekstraraðila að útboðsferlinu.
    3. Samskipti og miðlun og geymsla upplýsinga skal vera með þeim hætti að
   heilleiki gagna og leynd tilboða og þátttökutilkynninga sé varðveitt og að
    samningsyfirvöld kanni ekki efni tilboða og þátttökutilkynninga fyrr en
                fresturinn til að leggja þau fram er runninn út.
4. Búnaður, sem er notaður í rafrænum samskiptum, svo og tæknilegir eiginleikar
  hans, skal vera þannig að engum sé mismunað og vera almennt aðgengilegur og
   innbyrðis samhæfður þeirri upplýsinga- og fjarskiptatækni sem er almennt í
                                    notkun.
  5. Eftirfarandi reglur gilda um tæki sem notuð eru fyrir rafræna sendingu og
     móttöku tilboða og um tæki fyrir rafræna móttöku þátttökutilkynninga:
         a) Upplýsingar um forskriftir, sem eru nauðsynlegar fyrir rafræna
    framlagningu tilboða og þátttökutilkynninga, þ.m.t. dulkóðun, skulu vera
 aðgengilegar öllum hlutaðeigandi aðilum. Tæki fyrir rafræna móttöku tilboða og
 þátttökutilkynninga skulu enn fremur vera í samræmi við kröfur sem koma fram í
                                  X. viðauka.
      b) Aðildarríkjum er heimilt, samkvæmt 5. gr. tilskipunar 1999/93/EB, að
 krefjast þess að rafrænum tilboðum fylgi fullgild rafræn undirskrift í samræmi
                          við 1. mgr. þeirrar greinar.
   c) Aðildarríkin geta innleitt valfrjáls faggildingarkerfi eða viðhaldið þeim
         með það fyrir augum að bæta vottunarþjónustu fyrir þessi tæki.
   d) Áður en tilboðsfrestur eða frestur til að skila þátttökutilkynningu rennur
 út skulu bjóðendur eða þátttakendur leggja fram skjöl, vottorð og yfirlýsingar
   sem um getur í 45.50. gr. og 52. gr. ef þau eru ekki til í rafrænu formi.
         6. Eftirfarandi reglur gilda um sendingu þátttökutilkynninga:
       a) tilkynna má skriflega eða símleiðis um þátttöku í opinberu útboði,
    b) ef tilkynnt er um þátttöku í síma skal senda skriflega staðfestingu áður
                   en skilafrestur tilkynninga er útrunninn,
    c) samningsyfirvöld geta krafist þess að þátttökutilkynning, sem berst með
  símbréfi, sé staðfest með pósti eða með rafrænum hætti ef það er nauðsynlegt
   vegna lögfullrar sönnunar. Samningsyfirvald skal láta vita um allar slíkar
 kröfur í útboðstilkynningu og um frest til að senda staðfestingu með pósti eða
                              með rafrænum hætti.

                              5. þáttur. Skýrslur
                             43. gr. Efni skýrslna
  Fyrir hvern samning, hvern rammasamning og hvert virkt innkaupakerfi, sem er
 komið á fót, skulu samningsyfirvöld semja skriflega skýrslu þar sem koma skal
                           fram a.m.k. eftirfarandi:
    a) nafn og heimilisfang samningsyfirvalds og efni og verðmæti samningsins,
                 rammasamningsins eða virka innkaupakerfisins,
    b) nöfn þeirra þátttakenda eða bjóðenda sem urðu fyrir valinu og ástæðurnar
                               fyrir vali þeirra,
   c) nöfn þeirra þátttakenda eða bjóðenda sem vísað var frá og ástæðurnar fyrir
                                frávísun þeirra,
         d) ástæður fyrir frávísun tilboða sem reynast vera óeðlilega lág,
   e) nafn þess bjóðanda sem varð fyrir valinu og ástæðurnar fyrir því að tilboð
 hans var valið og hvaða hluta samningsins eða rammasamningsins bjóðandinn, sem
  valinn var, hyggst fá þriðju aðila til að vinna sem undirverktaka, ef það er
                                     vitað,
       f) við samningskaup, aðstæðurnar sem um getur í 30. og 31. gr. og eru
                rökstuðningur fyrir notkun þessa innkaupaferlis,
    g) að því er varðar samkeppnisviðræður, aðstæðurnar sem mælt er fyrir um í
        29. gr. og eru rökstuðningur fyrir notkun þessa innkaupaferlis,
    h) ef nauðsyn krefur, ástæðurnar fyrir því að samningsyfirvöld hafa ákveðið
   að gera ekki samning eða rammasamning eða koma á fót virku innkaupakerfi.
     Samningsyfirvöld skulu gera viðeigandi ráðstafanir til að skrá framkvæmd
                       rafrænna aðferða við val tilboða.
    Skýrslan eða meginefni hennar skal send til framkvæmdastjórnarinnar ef hún
                                óskar eftir því.

                          VII. kafli. Framkvæmd útboðs
                            1. þáttur. Almenn ákvæði
           44. gr. Athugun á hæfi og vali þátttakenda og vali tilboða
1. Tilboð skulu valin á grundvelli forsendna, sem mælt er fyrir um í 53. og 55.
 gr., að teknu tilliti til 24. gr., eftir að samningsyfirvöld hafa athugað hæfi
rekstraraðilanna, sem voru ekki undanskildir skv. 45. og 46. gr., í samræmi við
 forsendur um efnahagslega og fjárhagslega stöðu, faglega og tæknilega þekkingu
   eða getu sem um getur í 47.52. gr. og, þar sem við á, reglur um bann við
                  mismunun og forsendur sem um getur í 3. mgr.
  2. Samningsyfirvöld geta krafist þess að þátttakendur og bjóðendur uppfylli
              kröfur um lágmarksgetu í samræmi við 47. og 48. gr.
    Umfang upplýsinganna, sem um getur í 47. og 48. gr., og sú lágmarksgeta sem
    krafist er vegna tiltekins samnings, skal vera í tengslum við og í réttu
                        hlutfalli við efni samningsins.
               Þetta lágmark skal tilgreint í útboðstilkynningunni.
3. Við lokað útboð, samningskaup að undangenginni birtingu útboðstilkynningar og
samkeppnisviðræður geta samningsyfirvöld takmarkað fjölda hæfra þátttakenda sem
 þau bjóða að leggja fram tilboð eða að ganga til samninga eða viðræðna, að því
   tilskildu að hæfir þátttakendur séu nógu margir. Í útboðstilkynningu skulu
 samningsyfirvöld tilgreina þær hlutlægu og óhlutdrægu forsendur eða reglur sem
þau hyggjast beita, lágmarksfjölda þátttakenda sem þau hyggjast bjóða og, ef við
 á, hámarksfjölda. Í lokuðu útboði skulu þátttakendur ekki vera færri en fimm.
      Við samningskaup, að undangenginni birtingu útboðstilkynningar, og í
  samkeppnisviðræðum skulu þátttakendur ekki vera færri en þrír. Þátttakendur
     skulu ætíð vera nægilega margir til að tryggja raunverulega samkeppni.
   Samningsyfirvöld skulu bjóða a.m.k. jafnmörgum aðilum þátttöku í útboði og sá
    lágmarksfjöldi er sem áður var tiltekinn. Ef þátttakendur, sem standast
 valforsendur og lágmarkskröfur um getu, eru færri en tiltekinn lágmarksfjöldi
 þátttakenda geta samningsyfirvöld haldið útboðsferli áfram á þann hátt að gefa
 þeim þátttakanda eða þátttakendum, sem uppfylla kröfur, kost á að leggja fram
  tilboð. Samningsyfirvöldum er óheimilt að gefa fyrirtækjum, sem óskuðu ekki
eftir þátttöku í útboðsferli eða uppfylla ekki kröfur um getu, kost á að leggja
                      fram tilboð í því sama útboðsferli.
4. Ef samningsyfirvöld nýta sér heimild til að fækka þeim lausnum sem ræða þarf,
  eða tilboðum sem samið er um, eins og kveðið er á um í 4. mgr. 29. gr. og 4.
 mgr. 30. gr., skulu þau gera það með því að beita valforsendum sem koma fram í
 útboðstilkynningu, útboðsskilmálum eða skýringargögnum. Á lokastigi ferlisins
    skal fjöldi þátttakenda vera nægilega mikill til að tryggja raunverulega
  samkeppni að svo miklu leyti sem um er að ræða nægilegan fjölda tilboða eða
                               hæfra þátttakenda.
                  2. þáttur. Forsendur fyrir hæfismiðuðu vali
             45. gr. Persónulegar aðstæður þátttakanda eða bjóðanda
1. Þátttakandi eða bjóðandi, sem hefur verið sakfelldur með endanlegum dómi sem
 samningsyfirvaldi er kunnugt um, af einni eða fleiri af þeim ástæðum sem fram
    koma hér á eftir, skal útilokaður frá því að gerður sé við hann opinber
                                   samningur:
        a) þátttöku í glæpasamtökum eins og skilgreint er í 1. mgr. 2. gr.
               sameiginlegrar aðgerðar ráðsins 98/733/DIM (^20),
    b) spillingu eins og skilgreint er í 3. gr. gerðar ráðsins frá 26. maí 1997
 (^21) annars vegar og 1. mgr. 3. gr. sameiginlegrar gerðar ráðsins 98/742/DIM
                               (^22) hins vegar,
    c) sviksemi í skilningi 1. gr. samningsins um vernd fjárhagslegra hagsmuna
                           Evrópubandalaganna (^23),
      d) peningaþvætti eins og það er skilgreint í 1. gr. tilskipunar ráðsins
91/308/EBE frá 10. júní 1991 um ráðstafanir gegn því að fjármálakerfið sé notað
                       til að stunda peningaþvætti (^24).
    Aðildarríkin skulu skilgreina framkvæmdarákvæði fyrir þessa grein í samræmi
              við landslög og með hliðsjón af lögum Bandalagsins.
    Þau geta ákveðið undanþágur frá kröfunum, sem um getur í fyrstu undirgrein,
                    vegna forgangskrafna í þágu almennings.
   Varðandi þessa málsgrein skulu samningsyfirvöld, ef við á, biðja þátttakendur
eða bjóðendur um að leggja fram skjölin, sem um getur í 3. mgr., og geta einnig,
 ef þau hafa efasemdir um persónulegar aðstæður þátttakendanna eða bjóðendanna,
leitað til þar til bærra yfirvalda um upplýsingar, sem þau telja nauðsynlegar og
    sem varða persónulegar aðstæður viðkomandi þátttakenda eða bjóðenda. Ef
   upplýsingarnar varða þátttakanda eða bjóðanda, sem hefur staðfestu í öðru
    aðildarríki en samningsyfirvaldið, getur samningsyfirvaldið leitað eftir
  samstarfi við þar til bær yfirvöld í því ríki. Með hliðsjón af landslögum í
  aðildarríkinu þar sem þátttakendur eða bjóðendur hafa staðfestu varða slíkar
     fyrirspurnir lögaðila og/eða einstaklinga, þ.m.t., ef við á, forstjóra
  fyrirtækja og aðra aðila sem hafa heimild til fyrirsvars, ákvarðanatöku eða
                stjórnunar í fyrirtæki þátttakanda eða bjóðanda.
         2. Heimilt er að útiloka rekstraraðila frá þátttöku í útboði:
   a) ef fyrirtæki rekstraraðila er gjaldþrota eða félagi hefur verið slitið, ef
 bú þess hefur verið tekið til skiptameðferðar, ef það hefur fengið heimild til
     nauðasamninga eða greiðslustöðvunar, ef það hefur lagt niður starfsemi
tímabundið eða er í sambærilegri stöðu vegna álíka meðferðar samkvæmt innlendum
                                lögum og reglum,
          b) ef óskað hefur verið gjaldþrotaskipta, slita á fyrirtæki eða
 skiptameðferðar eða ef leitað hefur verið eftir heimild til nauðasamninga eða
 greiðslustöðvunar eða ef óskað er eftir álíka meðferð samkvæmt innlendum lögum
                                  eða reglum,
     c) ef fyrirtækið hefur verið fundið sekt um refsivert brot á siðareglum í
 starfsgreininni með úrskurði, sem hefur dómsígildi, í samræmi við lagaákvæði í
                       landinu þar sem brotið er framið,
    d) ef fyrirtækið hefur gerst sekt um alvarlegt misferli í starfgrein sinni
                 sem samningsyfirvaldi er unnt að sýna fram á,
   e) ef fyrirtækið hefur ekki staðið skil á greiðslum til almannatrygginga eins
og því ber samkvæmt lögum landsins þar sem það hefur staðfestu eða lögum í landi
                               samningsyfirvalds,
      f) ef fyrirtækið hefur ekki staðið skil á skattgreiðslum samkvæmt lögum
   landsins þar sem það hefur staðfestu eða lögum í landi samningsyfirvalds,
     g) ef fyrirtækið hefur gerst sekt um alvarlegar rangfærslur við veitingu
    upplýsinganna sem krafist er samkvæmt þessum þætti eða hefur ekki veitt
  upplýsingarnar. Aðildarríkin skulu skilgreina framkvæmdarákvæði fyrir þessa
      grein í samræmi við landslög og með hliðsjón af lögum Bandalagsins.
3. Samningsyfirvöld skulu samþykkja eftirfarandi sem fullnægjandi sönnun þess að
  ekkert af þeim tilvikum, sem eru tilgreind í 1. mgr. eða a-, b-, c-, e- eða
              f-lið 2. mgr., eigi við um fyrirtæki rekstraraðila:
       a) að því er varðar 1. mgr. og a-, b-, og c-lið 2. mgr., framlagning
 sakavottorðs eða, að öðrum kosti, jafngilds skjals sem er gefið út af þar til
  bæru dóms- eða stjórnvaldi í upprunalandi eða heimalandi fyrirtækisins, sem
                      sýnir að þessum kröfum er fullnægt,
   b) að því er varðar e- og f-lið 2. mgr., vottorð sem þar til bært yfirvald í
                        viðkomandi aðildarríki gefur út.
   Ef slík skjöl eða vottorð eru ekki gefin út í viðkomandi ríki, eða ef þau ná
ekki yfir öll þau tilvik sem tilgreind eru í 1. mgr. og a-, b- og c-lið 2. mgr.
  getur eiðsvarin yfirlýsing viðkomandi aðila komið í stað þeirra eða, í þeim
     aðildarríkjum þar sem ekki er kveðið á um slíka eiðsvarna yfirlýsingu,
    drengskaparheit sem viðkomandi gefur í viðurvist þar til bærs dóms- eða
   stjórnvalds eða, þar sem við á, lögbókanda eða hjá þar til bærri fag- eða
       viðskiptastofnun í heimalandi eða síðasta dvalarlandi þess aðila.
4. Aðildarríkin skulu tilnefna þar til bær yfirvöld og stofnanir til að gefa út
   skjölin, vottorðin og yfirlýsingarnar, sem um getur í 3. mgr., og tilkynna
  framkvæmdastjórninni um það. Slíkar tilkynningar eru með fyrirvara um lög um
                                  gagnavernd.
                             46. gr. Starfsréttindi
   Heimilt er að krefjast þess að hver rekstraraðili, sem hyggst taka þátt í
 opinberu útboði, sýni fram á að hann sé skráður í firmaskrá eða verslunarskrá,
 eins og mælt er fyrir um í aðildarríkinu þar sem það hefur staðfestu, eða gefi
   eiðsvarna yfirlýsingu eða vottorð eins og lýst er í IX. viðauka A varðandi
 opinbera verksamninga, í IX. viðauka B varðandi opinbera vörusamninga og í IX.
                 viðauka C varðandi opinbera þjónustusamninga.
   Þegar um er að ræða opinberra þjónustusamninga, og þátttakendur og bjóðendur
þurfa að hafa sérstaka heimild eða vera félagar í tilteknum samtökum til að mega
 veita viðkomandi þjónustu í heimalandi sínu, getur samningsyfirvaldið krafist
  þess að þeir sýni fram á að þeir hafi slíka heimild eða séu félagar í slíkum
                                   samtökum.
                    47. gr. Efnahagsleg og fjárhagsleg staða
1. Að jafnaði skal vera hægt að færa sönnur á efnahagslega og fjárhagslega stöðu
           rekstraraðila með einni eða fleiri eftirfarandi aðferðum:
    a) með viðeigandi yfirlýsingu frá bönkum eða, þar sem við á, sönnunargögnum
                     um viðeigandi starfsábyrgðartryggingu,
   b) með því að framvísa efnahagsreikningi eða útdrætti úr honum ef krafist er
       birtingar efnahagsreiknings samkvæmt landslögum í landinu þar sem
                        rekstraraðilinn hefur staðfestu,
     c) með yfirlýsingu um heildarveltu fyrirtækisins og, eftir því sem við á,
veltuna á því sviði sem fellur undir samninginn á síðustu þremur fjárhagsárum að
   hámarki, eftir því hvaða dag fyrirtækið var stofnað eða rekstur hafinn, ef
                   þessar upplýsingar um veltu eru tiltækar.
2. Rekstraraðili getur, eftir því sem við á og vegna tiltekins samnings, byggt á
 getu annarra aðila án tillits til þess hver lagaleg tengsl hans eru við þessa
  aðila. Í því tilviki skal rekstraraðilinn sýna samningsyfirvaldinu fram á að
hann muni hafa yfir að ráða nauðsynlegum tilföngum, t.d. með því að leggja fram
                skuldbindingu frá þessum aðilum þar að lútandi.
3. Með sömu skilyrðum getur hópur rekstraraðila, sem um getur í 4. gr., byggt á
                  getu þátttakenda í hópnum eða annarra aðila.
 4. Samningsyfirvöld skulu tilgreina, í útboðstilkynningu eða boði um að leggja
 fram tilboð, hvaða gögn skv. 1. mgr. þau gera kröfu um og hvaða annarra gagna
                            kunni að verða krafist.
 5. Ef rekstraraðili getur ekki, af einhverri gildri ástæðu, lagt fram þau gögn
      sem samningsyfirvöld krefjast getur hann sýnt fram á efnahagslega og
     fjárhagslega stöðu sína með öðrum gögnum sem samningsyfirvaldið telur
                                 fullnægjandi.
                        48. gr. Tæknileg og fagleg geta
 1. Tæknileg og fagleg geta fyrirtækja skal metin og prófuð í samræmi við 2. og
                                    3. mgr.
   2. Rekstraraðili getur sannað tæknilega getu sína með einni eða fleiri af
eftirfarandi aðferðum, allt eftir eðli, magni, mikilvægi eða fyrirhugaðri notkun
                      verksins, vörunnar eða þjónustunnar:
     a) i) með skrá yfir þau verk sem unnin hafa verið á undanförnum fimm árum
 ásamt vottorðum um fullnægjandi efndir mikilvægustu verksamninganna. Í þessum
    vottorðum skal koma fram verðmæti, dagsetning og staðsetning verka ásamt
upplýsingum um hvort þau hafi verið unnin í samræmi við faglegar reglur og lokið
    með fullnægjandi hætti. Þar sem við á skal þar til bært yfirvald afhenda
                samningsyfirvaldi þessi vottorð milliliðalaust,
    ii) með skrá yfir helstu vörusendingar eða þjónustu sem veitt hefur verið á
    þremur undanförnum árum ásamt upplýsingum um fjárhæðir, dagsetningar og
viðtakendur, hvort heldur um er að ræða opinbera aðila eða einkaaðila. Sönnun um
                    afhendingu vöru og þjónustu skal veitt:
    ef viðtakandinn er opinbert samningsyfirvald, í formi vottorðs sem þar til
               bært yfirvald gefur út eða staðfestir með áritun,
     ef viðtakandinn er kaupandi sem er einkaaðili, með vottorði kaupanda eða,
          ef það er ekki unnt, með yfirlýsingu rekstraraðilans sjálfs,
   b) með tilvísun til tæknimanna eða þeirra tæknilegu aðila sem koma að málinu,
  hvort sem þeir heyra beint undir fyrirtæki rekstraraðilans eða ekki, einkum
    þeirra sem bera ábyrgð á gæðaeftirliti og, þegar um er að ræða opinbera
 verksamninga, þeirra sem verktaki getur leitað til vegna framkvæmdar verksins,
          c) með lýsingu á tæknibúnaði og þeim ráðstöfunum sem birgir eða
    þjónustuveitandi hefur gert til að tryggja gæði ásamt lýsingu á aðstöðu
                    fyrirtækisins til athugana og rannsókna,
         d) þegar um er að ræða vöru eða þjónustu sem er margbrotin eða, í
      undantekningartilvikum, er veitt í sérstökum tilgangi, með athugun á
framleiðslugetu birgis eða tæknilegri getu þjónustuveitanda og, ef þörf krefur,
 á aðstöðu hans til athugana og rannsókna og ráðstöfunum hans til gæðaeftirlits
 og annast samningsyfirvöld þessa athugun eða, fyrir hönd þeirra, þar til bær,
opinber aðili í landinu þar sem birgir eða þjónustuveitandi hefur staðfestu, með
                       fyrirvara um samþykki þess aðila,
       e) með upplýsingum um menntun og faglegt hæfi þjónustuveitandans eða
 verktakans og/eða stjórnenda fyrirtækisins, einkum hæfi þess eða þeirra aðila
          sem bera ábyrgð á veitingu þjónustunnar eða stjórn verksins,
   f) þegar um er að ræða opinbera verksamninga og þjónustusamninga, og einungis
    þegar það á við, með tilvísun til þeirra umhverfisstjórnunaraðgerða sem
             rekstraraðilinn getur beitt við framkvæmd samningsins,
    g) með yfirlýsingu um árlegan meðalfjölda starfsmanna hjá þjónustuveitanda
   eða verktaka og fjölda manna í stjórnunarstöðum á undanförnum þremur árum,
    h) með yfirlýsingu um þau tæki, vélakost og tæknibúnað sem þjónustuveitandi
             eða verktaki hefur til umráða við framkvæmd samnings,
       i) með tilvísun til þess hlutfalls samnings sem þjónustuveitandi mun
                         hugsanlega fela undirverktaka,
                             j) að því er varðar vöru:
   i) með sýnishornum, lýsingum og/eða ljósmyndum sem unnt á að vera að votta ef
                         samningsyfirvald krefst þess,
   ii) með vottorðum frá opinberri gæðaeftirlitsstofnun eða viðurkenndri stofnun
  sem staðfestir að varan, sem er skýrt skilgreind með tilvísunum í tilteknar
     forskriftir og staðla, sé í samræmi við þessar forskriftir og staðla.
3. Rekstraraðili getur, eftir því sem við á og vegna tiltekins samnings, byggt á
 getu annarra aðila án tillits til þess hver lagaleg tengsl hans eru við þessa
aðila. Í því tilviki skal hann sýna samningsyfirvaldinu fram á að hann muni hafa
yfir að ráða þeim tilföngum sem eru nauðsynleg fyrir framkvæmd samningsins, t.d.
   með þeim hætti að aðilarnir stofni sameiginlega sérstakt fyrirtæki til að
             rekstraraðilinn hafi aðgang að nauðsynlegum tilföngum.
   4. Með sömu skilyrðum getur hópur rekstraraðila byggt á getu þátttakenda í
               hópnum eða annarra aðila eins og um getur í 4. gr.
   5. Þegar um er að ræða opinbera vörusamninga sem fela í sér ísetningu eða
      uppsetningu, þjónustu og/eða framkvæmd verks er heimilt að meta getu
  rekstraraðila, til að veita þjónustuna eða annast uppsetninguna eða verkið,
   einkum með hliðsjón af færni þeirra, skilvirkni, reynslu og áreiðanleika.
  6. Samningsyfirvöld skulu tiltaka, í útboðstilkynningu eða boði um að leggja
       fram tilboð, hvaða gögn skv. 2. mgr. þau óska að lögð verði fram.
                              49. gr. Gæðastaðlar
Ef samningsyfirvöld krefjast þess að lögð séu fram vottorð frá óháðum aðila, sem
 staðfestir að rekstraraðilinn uppfylli tiltekna gæðastaðla, skulu þau vísa til
  gæðakerfa sem grundvallast á viðeigandi kerfi Evrópustaðla sem hefur fengið
   vottun stofnunar sem stenst kröfur um vottun samkvæmt Evrópustaðlakerfinu.
   Samningsyfirvöld skulu viðurkenna jafngild vottorð frá stofnunum sem hafa
 staðfestu í öðrum aðildarríkjum. Þau skulu einnig samþykkja önnur sönnunargögn
      frá rekstraraðilum um sambærilegar ráðstafanir til að tryggja gæði.
                       50. gr. Umhverfisstjórnunarstaðlar
 Ef samningsyfirvöld krefjast þess, í tilvikum sem um getur í f-lið 2. mgr. 48.
       gr., að lögð séu fram vottorð frá óháðum aðila, sem staðfestir að
rekstraraðilinn uppfylli tiltekna umhverfisstjórnunarstaðla, skulu þau vísa til
umhverfisstjórnunarkerfis Bandalagsins (EMAS) eða til umhverfisstjórnunarstaðla
sem grundvallast á viðeigandi evrópskum eða alþjóðlegum stöðlum sem eru vottaðir
 af stofnunum sem starfa í samræmi við lög Bandalagsins eða viðeigandi evrópska
    eða alþjóðlega vottunarstaðla. Þau skulu viðurkenna jafngild vottorð frá
   stofnunum sem hafa staðfestu í öðrum aðildarríkjum. Samningsyfirvöld skulu
    einnig samþykkja önnur sönnunargögn um sambærilegar ráðstafanir varðandi
               umhverfisstjórnun, sem rekstraraðilar leggja fram.
                      51. gr. Viðbótargögn og upplýsingar
   Samningsyfirvald getur krafist þess að rekstraraðilinn bæti við eða skýri
            vottorð og skjöl sem eru lögð fram samkvæmt 45.50. gr.
  52. gr. Opinber skrá yfir samþykkta rekstraraðila og vottun frá opinberum og
                           einkaréttarlegum stofnunum
    1. Aðildarríkin geta innleitt annaðhvort opinberar skrár yfir samþykkta
      verktaka, birgja eða þjónustuveitendur eða vottun frá opinberum eða
                        einkaréttarlegum vottunaraðilum.
      Aðildarríkin skulu laga skilyrðin fyrir skráningu í þessar skrár, ásamt
   skilyrðum fyrir útgáfu vottorða frá vottunaraðilum, að ákvæðum 45. gr. (1.
 mgr.), 45. gr. (ad-liðar og g-liðar 2. mgr.), 46. gr., 47. gr. (1., 4. og 5.
     mgr.), 48. gr. (1., 2., 5. og 6. mgr.), 49. gr. og, ef við á, 50. gr.
   Aðildarríkin skulu einnig laga þau að 47. gr. (2. mgr.) og 48. gr. (3. mgr.)
þegar um er að ræða skráningarumsóknir frá rekstraraðilum sem eru hluti af hópi
og sem sýna fram á að þeir ráði yfir tilföngum sem hin fyrirtækin í hópnum hafa
 fengið þeim til ráðstöfunar. Í þeim tilvikum skulu þessir rekstraraðilar sanna
   fyrir yfirvaldinu, sem innleiðir opinberu skrána, að þeir ráði yfir þessum
  tilföngum út allan gildistíma vottorðs sem staðfestir að þeir séu skráðir í
   opinberu skrána og að allt það tímabil muni þessi fyrirtæki uppfylla áfram
   kröfur um hæfismiðað val sem mælt er fyrir um í greinunum, sem um getur í
 annarri undirgrein, sem rekstraraðilar bera fyrir sig í tengslum við skráningu
                                     sína.
 2. Rekstraraðilar, sem eru skráðir í opinberar skrár eða hafa fengið vottorð,
  geta, í hverju útboði, afhent samningsyfirvaldi vottorð um skráningu sem er
  gefið út af þar til bæru yfirvaldi eða vottorð sem þar til bær vottunaraðili
  gefur út. Í þessum vottorðum skulu koma fram þær upplýsingar sem gerðu þeim
        kleift að fá skráningu eða vottorð og flokkun samkvæmt skránni.
 3. Samningsyfirvöld annarra aðildaríkja skulu ekki ganga út frá því að vottuð
    skráning þar til bærra aðila í opinberum skrám eða vottorð, gefið út af
 vottunaraðila, sé til marks um hæfi nema að því er varðar 45. gr. (1. mgr. og
  ad-lið og g-lið 2. mgr.), 46. gr. 47. gr. (b- og c-lið 1. mgr.) og 48. gr.
   (i-lið a- liðar, b-lið, e-lið, g-lið og h-lið 2. mgr.) þegar um er að ræða
verktaka, (ii-lið a-liðar, b-lið, c-lið, d-lið og j-lið 2. mgr.), þegar um er að
    ræða birgja og (ii-lið a- liðar og ci-lið 2. mgr.) þegar um er að ræða
                               þjónustuveitendur.
4. Ekki er hægt að vefengja upplýsingar, sem rekja má til skráningar í opinberum
    skrám eða vottunarskráningar, án rökstuðnings. Að því er varðar greiðslu
       iðgjalda til almannatrygginga og skatta er þó heimilt að krefjast
          viðbótarvottorðs frá skráðum rekstraraðilum við hvert útboð.
   Samningsyfirvöld hinna aðildarríkjanna skulu einungis beita 3. mgr. og fyrstu
   undirgrein þessarar málsgreinar til hagsbóta þeim rekstraraðilum sem hafa
          staðfestu í aðildarríkinu þar sem opinbera skráin er haldin.
 5. Ekki er heimilt, varðandi skráningu rekstraraðila frá öðrum aðildarríkjum í
 opinberri skrá eða vottun sem þeir fá hjá stofnunum sem um getur í 1. mgr. að
   krefjast frekari sannana eða yfirlýsinga, annarra en þeirra sem innlendir
rekstraraðilar eru krafðir um og skulu þær ávallt miðast við það sem kveðið er á
                   um skv. 45.49. gr. og, ef við á, 50. gr.
     Þó er ekki hægt að skylda rekstraraðila frá öðrum aðildarríkjum til að fá
      slíka skráningu eða vottun til að geta tekið þátt í opinberu útboði.
   Samningsyfirvöld skulu viðurkenna jafngild vottorð frá stofnunum sem hafa
    staðfestu í öðrum aðildarríkjum. Þau skulu einnig samþykkja annars konar
                             jafngild sönnunargögn.
    6. Rekstraraðilar geta, hvenær sem er, óskað eftir því að fá skráningu í
 opinbera skrá eða vottorð. Þeir skulu látnir vita, áður en langt um líður, um
   ákvörðun yfirvaldsins, sem heldur skrána, eða þar til bærs vottunaraðila.
     7. Vottunaraðilarnir, sem um getur í 1. mgr., skulu fara að evrópskum
                                vottunarstöðlum.
 8. Aðildarríkjum, sem halda opinberar skrár, og vottunaraðilum, sem um getur í
 1. mgr., ber skylda til að upplýsa framkvæmdastjórnina og hin aðildarríkin um
             heimilisfang stofnunarinnar sem senda á umsóknir til.
                             3. þáttur. Val tilboðs
                     53. gr. Forsendur fyrir vali tilboðs.
 1. Með fyrirvara um innlend lög og stjórnsýslufyrirmæli er varða þóknun fyrir
 tiltekna þjónustu skulu forsendur, sem samningsyfirvöld byggja á við val þess
          aðila sem opinber samningur er gerður við, vera annaðhvort:
            a) þegar fjárhagslega hagkvæmasta tilboðið er valið að mati
  samningsyfirvaldsins, ýmsar forsendur sem tengjast efni viðkomandi opinbers
        samnings, t.d. gæði, verð, tæknileg atriði, útlit og notagildi,
  umhverfiseiginleikar, rekstrarkostnaður, kostnaðarhagkvæmni, þjónusta eftir
verklok og tæknileg aðstoð, afhendingardagur og afhendingartími eða frestur til
                              að ljúka verki, eða
                             b) lægsta verð eingöngu.
  2. Samningsyfirvöld skulu tilgreina í útboðstilkynningu eða útboðsgögnum, í
        tilvikum sem um getur í a-lið 1. mgr., eða, þegar um er að ræða
samkeppnisviðræður, í skýringargögnum, hvert mat þeirra er á hlutfallslegu vægi
hverrar forsendu sem valin er til að ákvarða fjárhagslega hagstæðasta tilboðið,
                      sbr. þó ákvæði þriðju undirgreinar.
     Þetta vægi má setja fram sem ákveðið bil með hæfilegum hámarksvikmörkum.
   Ef samningsyfirvald telur að ekki sé unnt að styðjast við vægi vegna skorts á
 sönnunum skal yfirvaldið tilgreina forsendurnar í forgangsröð eftir mikilvægi
      þeirra í útboðstilkynningu eða útboðsgögnum eða, þegar um er að ræða
                     samkeppnisviðræður, í skýringargögnum.
                             54. gr. Rafræn uppboð
1. Aðildarríkin geta kveðið á um að samningsyfirvöldum sé heimilt að nota rafræn
                                    uppboð.
  2. Þegar um er að ræða almenn eða lokuð útboð eða samningskaup skv. a-lið 1.
mgr. 30. gr. geta samningsyfirvöld ákveðið að opinber samningur skuli gerður að
undangengnu rafrænu uppboði þegar unnt er að ákvarða útboðsskilmála af nákvæmni.
       Við sömu aðstæður er heimilt að halda rafrænt uppboð þegar aðilar að
  rammasamningi fá nýtt boð um að leggja fram tilboð eins og kveðið er á um í
öðrum undirlið annarrar undirgreinar 4. mgr. 32. gr., og í útboðum þar sem gera
        á samning samkvæmt virka innkaupakerfinu sem um getur í 33. gr.
                         Rafrænt uppboð skal grundvallast:
      annaðhvort eingöngu á verði, ef samningur er gerður á grundvelli lægsta
                                     verðs,
         eða á verði og/eða nýju verðmæti tilboðsþátta sem tilgreint er í
 útboðsskilmálum, ef samningur er gerður á grundvelli fjárhagslega hagkvæmasta
                                    tilboðs.
   3. Samningsyfirvöld, sem ákveða að halda rafrænt uppboð, skulu geta þess í
                               útboðstilkynningu.
     Í útboðsskilmálum skulu meðal annars koma fram upplýsingar um eftirtalin
                                    atriði:
    a) þá þætti þar sem verðmætið liggur til grundvallar í rafrænu uppboði, að
  því tilskildu að slíkir þættir séu mælanlegir og hægt sé að setja þá fram í
                           tölum eða hundraðshlutum,
   b) hvers konar takmarkanir sem hægt er að setja á verðmæti á grundvelli mats
                     á skilmálum er varða efni samningsins,
      c) upplýsingarnar sem bjóðendur eiga að hafa aðgang að á meðan rafræna
 uppboðið stendur yfir og, eftir því sem við á, hvenær þeir fá aðgang að þeim,
                d) viðeigandi upplýsingar um rafræna uppboðsferlið,
    e) skilyrði sem bjóðendur verða að uppfylla til að geta lagt fram tilboð og
  einkum hvaða lágmarksmunar sé krafist á milli tilboða, eftir því sem við á,
        f) viðeigandi upplýsingar um rafræna búnaðinn sem notaður er og um
           fyrirkomulag og tækniforskriftir fyrir tengingu við hann.
4. Áður en rafrænt uppboð hefst skulu samningsyfirvöld leggja fullt, fyrsta mat
 á tilboðin í samræmi við forsendu eða forsendur fyrir vali tilboðs og það vægi
                           sem er ákveðið fyrir þær.
     Öllum bjóðendum, sem hafa lagt fram gild tilboð, skal samtímis boðið, með
  rafrænum hætti, að bjóða nýtt verð og/eða verðmæti; í boðinu skulu koma fram
        allar viðeigandi upplýsingar varðandi tengingu hvers og eins við
rafeindabúnaðinn, sem er notaður, ásamt upplýsingum um upphafsdag og upphafstíma
 rafræna uppboðsins. Rafræna uppboðinu má skipta í nokkra áfanga sem eru teknir
  fyrir hver á fætur öðrum. Rafræna uppboðið getur ekki hafist fyrr en tveimur
                    virkum dögum eftir að boðin eru send út.
5. Ef gera á samning á grundvelli fjárhagslega hagkvæmasta tilboðs skulu fylgja
boðinu niðurstöður úr fullu mati á viðkomandi tilboði sem fer fram í samræmi við
        það vægi sem kveðið er á um í fyrstu undirgrein 2. mgr. 53. gr.
   Í boðinu skal einnig koma fram hvaða reiknilíkan á að nota í rafrænu uppboði
  til að ákvarða sjálfkrafa endurflokkun tilboða á grundvelli nýs verðs og/eða
verðmætis. Þetta líkan skal taka tillit til vægis allra forsendna sem eru settar
    til að ákvarða fjárhagslega hagkvæmasta tilboðið eins og tilgreint er í
   útboðstilkynningu eða útboðsskilmálum; í því augnamiði skulu þó hugsanleg
                 vikmörk skilgreind fyrir fram sem föst gildi.
    Ef frávikstilboð eru heimiluð skal hafa sérstakt líkan fyrir hvert frávik.
  6. Í hverjum áfanga rafræns uppboðs skulu samningsyfirvöld þegar í stað láta
öllum bjóðendum í té a.m.k. nægilegar upplýsingar til að þeir hafi vitneskju um
stöðu sína í flokkuninni hverju sinni. Samningsyfirvöld geta einnig veitt aðrar
 upplýsingar sem hafa komið fram um önnur atriði varðandi verð og verðmæti, að
 því tilskildu að þær upplýsingar komi fram í útboðsskilmálum. Þau geta einnig,
hvenær sem er, tilkynnt um fjölda bjóðenda í viðkomandi áfanga uppboðs. Þeim er
  þó aldrei heimilt að upplýsa um nafn bjóðenda á neinu stigi rafræns uppboðs.
 7. Samningsyfirvöld skulu loka rafrænu uppboði með einhverju af eftirfarandi:
   a) í boði um að taka þátt í uppboði er tilgreindur fyrir fram ákveðinn dagur
                           og tími fyrir lok uppboðs,
     b) þegar ekki berst lengur nýtt verð eða verðmæti sem uppfyllir kröfur um
  lágmarksmun. Í því tilviki skulu samningsyfirvöld tiltaka, í boði um að taka
  þátt í uppboði, þann tíma sem látinn verður líða frá því að tekið er á móti
             síðasta tilboði og þar til rafræna uppboðinu er lokað,
     c) þegar þeim áföngum uppboðs, sem hafa verið tilteknir í boði um að taka
                           þátt í uppboði, er lokið.
   Ef samningsyfirvöld hafa ákveðið að loka rafrænu uppboði í samræmi við c-lið,
 og hugsanlega einnig samkvæmt þeirri aðferð sem mælt er fyrir um í b-lið, skal
  tímaáætlun fyrir hvern áfanga uppboðsins koma fram í boði um að taka þátt í
                                   uppboðinu.
8. Þegar rafrænu uppboði hefur verið lokað skulu samningsyfirvöld gera samning í
       samræmi við 53. gr. á grundvelli niðurstaðna úr rafræna uppboðinu.
   Samningsyfirvöld mega ekki nota rafrænt uppboð á ótilhlýðilegan hátt og ekki
  heldur á þann hátt að það komi í veg fyrir, takmarki eða raski samkeppni eða
breyti efni samningsins eins og það var sett fram í birtri útboðstilkynningu og
                         skilgreint í útboðsskilmálum.
                          55. gr. Óeðlilega lág tilboð
1. Ef tilboð vegna tiltekins samnings virðast óeðlilega lág miðað við vöru, verk
eða þjónustu skal samningsyfirvald, áður en það getur vísað þessum tilboðum frá,
 óska eftir nákvæmri, skriflegri lýsingu á þeim efnisþáttum tilboðsins sem það
                               telur skipta máli.
                      Þessar upplýsingar geta einkum varðað:
          a) hagkvæmni byggingaraðferðar, framleiðsluferlis eða þjónustu,
    b) tæknilegar lausnir, sem hafa verið valdar, og/eða hvers konar óvenjulega
 hagstæðar aðstæður bjóðanda við framkvæmd verks, afhendingu vöru eða veitingu
                                   þjónustu,
        c) frumleika í tillögum bjóðanda varðandi verk, vöru eða þjónustu,
    d) samræmi við gildandi ákvæði um vinnuvernd og vinnuskilyrði á staðnum þar
       sem framkvæmd verks, afhending vöru eða veiting þjónustu fer fram,
                  e) möguleika bjóðanda á því að fá ríkisstyrki.
2. Samningsyfirvöld skulu sannreyna þessa efnisþætti með viðræðum við bjóðanda,
          að teknu tilliti til þeirra gagna sem hafa verið lögð fram.
 3. Ef samningsyfirvald kemst að raun um að tilboð sé óeðlilega lágt vegna þess
að bjóðandi hafi fengið ríkisstyrk er ekki hægt að vísa tilboðinu frá af þeirri
ástæðu einni fyrr en samningsyfirvaldið hefur átt viðræður við bjóðanda og hann
  reynist, að loknum hæfilegum fresti sem samningsyfirvaldið setur, ófær um að
       sanna að viðkomandi styrkur hafi verið veittur lögum samkvæmt. Ef
    samningsyfirvald vísar tilboði frá við þessar aðstæður skal það tilkynna
                          framkvæmdastjórninni um það.

           III. bálkur. Reglur um opinbera sérleyfissamninga um verk
        I. kafli. Gildandi reglur um opinbera sérleyfissamninga um verk
                               56. gr. Gildissvið
       Þessi kafli gildir um alla opinbera sérleyfissamninga um verk sem
samningsyfirvöld gera þar sem verðmæti samningsins er 6 242 000 evrur eða meira.
   Verðmætið skal reiknað í samræmi við gildandi reglur um opinbera verksamninga
                         sem skilgreindir eru í 9. gr.
       57. gr. Samningar sem eru undanþegnir gildissviði tilskipunarinnar
        Þessi bálkur gildir ekki um opinbera sérleyfissamninga um verk:
     a) sem eru gerðir í tilvikum sem um getur í 13., 14. og 15. gr. þessarar
                  tilskipunar varðandi opinbera verksamninga,
    b) sem eru gerðir af samningsyfirvöldum sem stunda eina eða fleiri tegundir
þeirrar starfsemi, sem um getur í 3.7. gr. tilskipunar 2004/17/EB, þegar þessi
                 sérleyfi eru veitt til að stunda þá starfsemi.
    Þessi tilskipun gildir þó áfram um opinbera sérleyfissamninga um verk, sem
 eru gerðir af samningsyfirvöldum, sem stunda eina eða fleiri tegundir þeirrar
  starfsemi sem um getur í 6. gr. tilskipunar 2004/17/EB, og eru gerðir vegna
þeirrar starfsemi, svo fremi að viðkomandi aðildarríki nýti sér þann kost sem um
    getur í annarri undirgrein 71. gr. hennar til að fresta beitingu hennar.
       58. gr. Birting tilkynninga um opinbera sérleyfissamninga um verk
1. Samningsyfirvöld, sem hyggjast gera opinberan sérleyfissamning um verk, skulu
                 láta vita af fyrirætlun sinni með tilkynningu.
    2. Í tilkynningum um opinbera sérleyfissamninga um verk skulu koma fram
 upplýsingarnar, sem um getur í VII. viðauka C, og, eftir því sem við á, hvers
  konar upplýsingar aðrar, sem samningsyfirvöld telja gagnlegar, í samræmi við
stöðluð eyðublöð sem framkvæmdastjórnin hefur samþykkt samkvæmt málsmeðferð sem
                           um getur í 2. mgr. 77. gr.
         3. Tilkynningar skulu birtar í samræmi við 2.8. mgr. 36. gr.
       4. Ákvæði 37. gr. um birtingu tilkynninga gilda einnig um opinbera
                           sérleyfissamninga um verk.
                                59. gr. Frestur
  Þegar samningyfirvöld hyggjast gera opinbera sérleyfissamninga um verk skal
  skilafrestur umsókna um sérleyfi ekki vera styttri en 52 dagar, reiknað frá
sendingardegi tilkynningarinnar, að undanteknum þeim tilvikum sem fjallað er um
                               í 5. mgr. 38. gr.
                         Beita skal ákvæði 7. mgr. 38. gr.
                             60. gr. Undirverktakar
                      Samningsyfirvaldið getur annaðhvort:
   a) krafist þess að sérleyfishafi geri samninga við þriðja aðila, sem samsvara
minnst 30% af heildarverðmæti verksins sem væntanlegur sérleyfissamningur tekur
      til, og gefa um leið umsækjendum færi á að hækka það hlutfall; þetta
             lágmarkshlutfall skal tilgreina í sérleyfissamningnum,
   b) eða farið fram á að umsækjendur um sérleyfissamninga tilgreini, í tilboði
sínu, þann hundraðshluta heildarverðmætis verks þess sem gera á sérleyfissamning
                   um og sem þeir hyggjast fela þriðja aðila.
             61. gr. Viðbótarverk sem samið er um við sérleyfishafa
  Þessi tilskipun gildir ekki um viðbótarverk sem hvorki var gert ráð fyrir í
  upphaflega sérleyfisverkefninu né í upphaflegum samningi en sem hafa, vegna
ófyrirsjáanlegra aðstæðna, orðið nauðsynleg fyrir framkvæmd verksins sem þar er
   lýst og sem samningsyfirvaldið hefur samið um við sérleyfishafann, að því
  tilskildu að samningurinn sé gerður við rekstraraðilann sem annast framkvæmd
                                  slíks verks:
    þegar ekki er unnt að aðskilja slík viðbótarverk frá upphaflega samningnum
  af tæknilegum eða fjárhagslegum ástæðum án þess að valda samningsyfirvöldum
                               miklum óþægindum,
    þegar slík verk eru alveg nauðsynleg fyrir framkvæmd upphaflega samningsins
                    þótt unnt sé að aðskilja þau frá honum.
    Samanlagt verðmæti samninga, sem gerðir eru vegna viðbótarverka, má þó ekki
      fara yfir 50% af fjárupphæð upphaflega sérleyfissamningsins um verk.

 II. kafli. Reglur um samninga, gerða af sérleyfishafa sem er samningsyfirvald
                            62. gr. Gildandi reglur
 Ef sérleyfishafi er samningsyfirvald, eins og um getur í 9. mgr. 1. gr., skal
 hann fara að ákvæðum um opinbera verksamninga, sem mælt er fyrir um í þessari
        tilskipun, þegar um er að ræða verk sem þriðju aðilar framkvæma.

       III. kafli. Reglur um samninga, gerða af sérleyfishafa sem er ekki
                                samningsyfirvald
       63. gr. Reglur um birtingu: viðmiðunarfjárhæðir og undantekningar
1. Aðildarríkin skulu gera nauðsynlegar ráðstafanir til að tryggja að opinberir
sérleyfishafar, sem eru ekki samningsyfirvöld, beiti þeim reglum um birtingu sem
  skilgreindar eru í 64. gr. þegar þeir gera verksamninga við þriðju aðila ef
             verðmæti slíkra samninga er 6 242 000 evrur eða meira.
      Birting er þó ekki nauðsynleg þegar samningur um opinberar framkvæmdir
      fullnægir þeim skilyrðum sem tilgreind eru í 31. gr. þessa samnings.
     Verðmæti samninga skal reiknað í samræmi við gildandi reglur um opinbera
                   verksamninga sem mælt er fyrir um í 9. gr.
2. Fyrirtækjahópar, sem hafa verið myndaðir með það fyrir augum að fá sérleyfi,
     eða fyrirtæki í tengslum við þá, skulu ekki teljast til þriðju aðila.
    Tengt fyrirtæki er fyrirtæki sem sérleyfishafi getur haft bein eða óbein
 yfirráð yfir eða fyrirtæki sem getur öðlast yfirráð yfir sérleyfishafanum eða
  sem er, ásamt sérleyfishafa, undir yfirráðum annars fyrirtækis á grundvelli
 eignarhalds, fjárhagslegrar þátttöku eða gildandi reglna. Fyrirtæki telst hafa
            yfirráð yfir öðru fyrirtæki þegar það, beint eða óbeint:
            a) á meirihluta skráðs hlutafjár í hlutaðeigandi fyrirtæki,
   b) ræður yfir meirihluta atkvæða sem fylgja hlutabréfum sem fyrirtækið gefur
                                     út eða
          c) hefur rétt til að skipa meira en helming fulltrúa í stjórn,
              framkvæmdastjórn eða eftirlitsstjórn fyrirtækisins.
   Tæmandi skrá yfir slík fyrirtæki skal fylgja umsókn um sérleyfi. Skrána skal
    uppfæra í samræmi við síðari breytingar á tengslum milli fyrirtækjanna.
                          64. gr. Birting tilkynninga
 1. Sérleyfishafar verksamnings, sem eru ekki samningsyfirvöld en hyggjast gera
     verksamninga við þriðju aðila, skulu láta vita af fyrirætlun sinni með
                                  tilkynningu.
2. Í tilkynningum skulu koma fram upplýsingarnar, sem um getur í VII. viðauka C,
   og, eftir því sem við á, hvers konar aðrar upplýsingar, sem sérleyfishafar
        verksamnings telja gagnlegar, í samræmi við stöðluð eyðublöð sem
 framkvæmdastjórnin hefur samþykkt samkvæmt málsmeðferð sem um getur í 2. mgr.
                                    77. gr.
           3. Tilkynningin skal birt í samræmi við 2.8. mgr. 36. gr.
    4. Einnig skal beita ákvæðum 37. gr. um valfrjálsa birtingu tilkynninga.
    65. gr. Tilboðsfrestur og frestur til að leggja fram þátttökutilkynningu
 Í verksamningum, gerðum af sérleyfishöfum sem eru ekki samningsyfirvöld, skal
frestur til að leggja fram þátttökutilkynningu, sem sérleyfishafi ákveður, ekki
vera skemmri en 37 dagar frá sendingardegi útboðstilkynningar og tilboðsfrestur
  ekki skemmri en 40 dagar frá sendingardegi útboðstilkynningar eða boðs um að
                              leggja fram tilboð.
                   Beita skal ákvæðum 5., 6. og 7. mgr. 38. gr.

                    IV. bálkur. Reglur um hönnunarsamkeppni
                             66. gr. Almenn ákvæði
1. Reglur um tilhögun hönnunarsamkeppni skulu vera í samræmi við 66.74. gr. og
        skulu sendar þeim sem hafa áhuga á því að taka þátt í keppninni.
            2. Aðgangur að hönnunarsamkeppni má ekki takmarkast við:
             a) yfirráðasvæði eða hluta af yfirráðasvæði aðildarríkis,
    b) það að þátttakendur séu annaðhvort einstaklingar eða lögaðilar þótt þess
  kunni að vera krafist í lögum aðildarríkisins þar sem samkeppnin er haldin.
                               67. gr. Gildissvið
1. Eftirtaldir aðilar halda hönnunarsamkeppni í samræmi við ákvæði þessa bálks:
       a) samningsyfirvöld sem eru skráð sem yfirvöld á vegum ríkisins í IV.
  viðauka, frá og með viðmiðunarfjárhæð sem skal vera 162 000 evrur eða meira,
         b) samningsyfirvöld sem eru ekki skráð í IV. viðauka, frá og með
            viðmiðunarfjárhæð sem skal vera 249 000 evrur eða meira,
    c) öll samningsyfirvöld, frá og með viðmiðunarfjárhæð sem skal vera 249 000
 evrur eða meira þar sem samkeppnin varðar þjónustu í 8. flokki II. viðauka A,
          fjarskiptaþjónustu í 5. flokki, þar sem CPV-númerin samsvara
 CPC-tilvísunarnúmerunum 7524, 7525 og 7526, og/eða þjónustu sem er tilgreind í
                                 II. viðauka B,
                           2. Þessi bálkur gildir um:
    a) hönnunarsamkeppni sem efnt er til með það fyrir augum að gera opinberan
                                þjónustusamning,
      b) hönnunarsamkeppni þar sem þátttakendur fá verðlaun og/eða greiðslur.
    Í tilvikum, sem um getur í a-lið, merkir viðmiðunarfjárhæð áætlað verðmæti
  opinbera þjónustusamningsins án virðisaukaskatts, þ.m.t. öll verðlaun og/eða
                           greiðslur til þátttakenda.
     Í tilvikum, sem um getur í b-lið, merkir viðmiðunarfjárhæð heildarfjárhæð
  verðlauna og greiðslna, þ.m.t. áætlað verðmæti opinbers þjónustusamnings án
    virðisaukaskatts sem kynni að vera gerður síðar skv. 3. mgr. 31. gr. ef
samningsyfirvaldið undanskilur ekki slíkan samning í tilkynningu um samkeppnina.
        68. gr. Starfsemi sem er undanþegin gildissviði tilskipunarinnar
                          Þessi bálkur gildir ekki um:
     a) hönnunarsamkeppni í skilningi tilskipunar 2004/17/EB sem er haldin af
samningsyfirvöldum, sem stunda eina eða fleiri tegundir þeirrar starfsemi sem um
      getur í 3.7. gr. þeirrar tilskipunar, og er haldin með tilliti til
  áframhaldandi rekstrar þeirrar starfsemi, og ekki heldur um samkeppni sem er
                  undanþegin gildissviði þessarar tilskipunar.
       Þessi tilskipun gildir þó áfram um hönnunarsamkeppni sem haldin er af
samningsyfirvöldum, sem stunda eina eða fleiri tegundir þeirrar starfsemi sem um
getur í 6. gr. tilskipunar 2004/17/EB, og er haldin vegna þeirrar starfsemi, svo
   fremi að viðkomandi aðildarríki nýti sér þann kost sem um getur í annarri
            undirgrein 71. gr. hennar til að fresta beitingu hennar,
   b) samkeppni sem er haldin í sömu tilvikum og um getur í 13., 14. og 15. gr.
            þessarar tilskipunar varðandi opinbera þjónustusamninga.
                              69. gr. Tilkynningar
 1. Samningsyfirvöld, sem hyggjast halda hönnunarsamkeppni, skulu láta vita af
                fyrirætlun sinni með tilkynningu um samkeppnina.
2. Samningsyfirvöld, sem hafa haldið hönnunarsamkeppni, skulu senda tilkynningu
 um úrslit samkeppninnar í samræmi við 36. gr. og þau skulu geta fært sönnur á
                                sendingardaginn.
     Ef afhending upplýsinga um niðurstöður hönnunarsamkeppni kynni að hindra
      framkvæmd laga, ganga gegn almannahagsmunum eða gæti skaðað lögmæta
viðskiptahagsmuni tiltekinna, opinberra eða einkarekinna fyrirtækja eða réttmæta
  samkeppni milli þjónustuveitenda er ekki skylt að birta slíkar upplýsingar.
      3. Ákvæði 37. gr. um birtingu tilkynninga gilda einnig um samkeppni.
          70. gr. Form og aðferð við birtingu tilkynninga um samkeppni
 1. Í tilkynningum, sem um getur í 69. gr., skulu koma fram upplýsingarnar, sem
   um getur í VII. viðauka D, í samræmi við staðlað eyðublað tilkynninga sem
framkvæmdastjórnin hefur samþykkt í samræmi við málsmeðferð skv. 2. mgr. 77. gr.
        2. Tilkynningarnar skulu birtar í samræmi við 2.8. mgr. 36. gr.
                           71. gr. Samskiptaaðferðir
    1. Ákvæði 1., 2. og 4. mgr. 42. gr. gilda um öll samskipti sem tengjast
                               hönnunarsamkeppni.
 2. Samskipti, upplýsingaskipti og geymsla upplýsinga skulu vera með þeim hætti
að tryggður sé heilleiki og leynd allra upplýsinga, sem þátttakendur í samkeppni
láta í té, og að dómnefnd athugi ekki efni áætlana og tillagna fyrr en eftir að
                  frestur til að leggja þær fram er útrunninn.
3. Eftirfarandi reglur gilda um búnað til rafrænnar móttöku áætlana og tillagna:
         a) upplýsingar um forskriftir, sem eru nauðsynlegar fyrir rafræna
framlagningu áætlana og tillagna, þ.m.t. dulkóðun, skulu vera aðgengilegar öllum
 aðilum sem málið varðar, tæki fyrir rafræna móttöku áætlana og tillagna skulu
        enn fremur vera í samræmi við kröfur sem koma fram í X. viðauka,
   b) aðildarríkin geta innleitt valfrjáls faggildingarkerfi eða viðhaldið þeim
         með það fyrir augum að bæta vottunarþjónustu fyrir þessi tæki,
                          72. gr. Val samkeppnisaðila
    Ef hönnunarsamkeppni er bundin við takmarkaðan fjölda þátttakenda skulu
 samningsyfirvöld mæla fyrir um skýrar valforsendur án mismununar. Þátttakendur
     skulu ætíð vera nægilega margir til að tryggja raunverulega samkeppni.
                         73. gr. Samsetning dómnefndar
    Dómnefnd skal aðeins skipuð einstaklingum sem eru óháðir þátttakendum í
    samkeppninni. Ef tiltekinnar, faglegrar menntunar og hæfis er krafist af
 þátttakendum í samkeppni skal a.m.k. einn þriðji hluti dómnefndarmanna hafa þá
                     sömu eða sambærilega menntun og hæfi.
                         74. gr. Ákvarðanir dómnefndar
         1. Dómnefndin skal vera sjálfstæð í ákvörðunum og áliti sínu.
 2. Hún skal rannsaka áætlanir og tillögur, sem þátttakendur leggja fram, undir
 nafnleynd og eingöngu á grundvelli forsendna sem eru tilgreindar í tilkynningu
                                 um samkeppni.
 3. Dómnefndin skal skrá flokkun sína á tillögum eftir kostum þeirra í skýrslu,
 sem nefndarmenn undirrita, ásamt athugasemdum nefndarinnar og þeim atriðum sem
                          kunna að þarfnast skýringar.
  4. Halda verður nafnleynd þar til álit eða ákvörðun dómnefndar liggur fyrir.
  5. Þátttakendum kann að vera boðið, ef þörf krefur, að svara spurningum sem
 dómnefndin hefur skráð í fundargerð til að skýra einhverja þætti tillagnanna.
  6. Rita skal ítarlega fundargerð af viðræðum dómnefndarmanna og þátttakenda.

V. bálkur. Skyldan að veita tölulegar upplýsingar, framkvæmdarvald og lokaákvæði
                 75. gr. Skyldan að veita tölulegar upplýsingar
    Til að unnt sé að meta árangurinn af beitingu þessarar tilskipunar skulu
  aðildarríkin, eigi síðar en 31. október ár hvert, senda framkvæmdastjórninni
 tölulega skýrslu sem, í samræmi við 76. gr., er samin sérstaklega fyrir hverja
  tegund samnings, opinbera vörusamninga, þjónustusamninga og verksamninga sem
                     samningsyfirvöld hafa gert árið áður.
                        76. gr. Efni tölulegra skýrslna
1. Í tölulegri skýrslu skulu a.m.k. koma fram eftirfarandi upplýsingar varðandi
         hvert og eitt samningsyfirvald sem tilgreint er í IV. viðauka:
   a) fjöldi og verðmæti samninga sem eru gerðir og falla undir þessa tilskipun,
    b) fjöldi og heildarverðmæti samninga sem eru gerðir á grundvelli undanþágu
                  frá samningi Alþjóðaviðskiptastofnunarinnar.
        Sundurliða skal liðina, sem um getur í a-lið fyrstu undirgreinar, á
                         eftirfarandi hátt ef unnt er:
                          a) útboðsferli sem notuð eru og
       b) fyrir hvert ferli, verk sem tilgreind eru í I. viðauka og vörur og
    þjónusta sem tilgreind er í II. viðauka, sett fram samkvæmt flokkun CPV-
                              flokkunarkerfisins,
             c) þjóðerni rekstraraðilans sem samningur er gerður við.
        Ef samningarnir hafa verið gerðir á grundvelli samningskaupa skulu
 upplýsingarnar, sem um getur í a-lið fyrstu undirgreinar, einnig sundurliðaðar
  eftir aðstæðum sem um getur í 30. og 31. gr. og þar skal tilgreina fjölda og
   verðmæti samninga sem eru gerðir í því aðildarríki eða þriðja landi sem er
                  heimaland verktakans sem varð fyrir valinu.
2. Í tölulegri skýrslu skulu a.m.k. koma fram eftirfarandi upplýsingar um hvern
         flokk samningsyfirvalda sem er ekki tilgreindur í IV. viðauka:
    a) fjöldi og verðmæti þeirra samninga sem eru gerðir, sundurliðað í samræmi
                          við aðra undirgrein 1. mgr.,
       b) heildarverðmæti samninga sem eru gerðir á grundvelli undanþágu frá
                    samningi Alþjóðaviðskiptastofnunarinnar.
  3. Í tölulegri skýrslu skulu koma fram allar aðrar tölulegar upplýsingar sem
          krafist er samkvæmt samningi Alþjóðaviðskiptastofnunarinnar.
   Upplýsingarnar, sem um getur í fyrstu undirgrein, skulu ákvarðaðar í samræmi
                           við ákvæði 2. mgr. 77. gr.
                             77. gr. Ráðgjafarnefnd
  1. Framkvæmdastjórnin skal njóta aðstoðar ráðgjafarnefndarinnar um opinbera
  samninga sem stofnuð var með 1. gr. ákvörðunar 71/306/EBE (^25) (hér á eftir
                               kölluð nefndin).
2. Þegar vísað er til þessarar málsgreinar gilda ákvæði 3. og 7. gr. ákvörðunar
                1999/468/EB í samræmi við ákvæði 8. gr. hennar.
                       3. Nefndin setur sér starfsreglur.
                     78. gr. Endurskoðun viðmiðunarfjárhæða
1. Framkvæmdastjórnin skal sannreyna viðmiðunarfjárhæðirnar, sem ákveðnar eru í
 7. gr., annað hvert ár eftir gildistöku þessarar tilskipunar og skal, ef þörf
          krefur, endurskoða þær í samræmi við ákvæði 2. mgr. 77. gr.
      Útreikningur á þessum viðmiðunarfjárhæðum skal byggjast á meðaldaggengi
evrunnar, tilgreint sem sérstök dráttarréttindi (SDR), á 24 mánaða tímabili sem
  lýkur á síðasta degi ágústmánaðarins næst á undan endurskoðuninni sem tekur
 gildi 1. janúar. Viðmiðunarfjárhæðir, sem eru endurskoðaðar þannig, skulu, ef
  þörf krefur, jafnaðar niður að næsta þúsundi evra til að tryggja að tekið sé
            tillit til gildandi viðmiðunarfjárhæða samkvæmt samningi
Alþjóðaviðskiptastofnunarinnar, sem eru tilgreindar sem sérstök dráttarréttindi.
2. Samtímis endurskoðuninni skv. 1. mgr. skal framkvæmdastjórnin, í samræmi við
                        ákvæði 2. mgr. 77. gr., aðlaga:
    a) viðmiðunarfjárhæðirnar, sem ákveðnar eru í a-lið fyrstu undirgreinar 8.
    gr., í 56. gr. og í fyrstu undirgrein 1. mgr. 63. gr., að endurskoðuðum
                viðmiðunarfjárhæðum fyrir opinbera verksamninga,
    b) viðmiðunarfjárhæðirnar, sem ákveðnar eru í b-lið fyrstu undirgreinar 8.
   gr. og í a-lið 1. mgr. 67. gr., að endurskoðuðum viðmiðunarfjárhæðum fyrir
 opinbera þjónustusamninga sem gerðir eru af samningsyfirvöldum sem um getur í
                                  IV. viðauka,
   c) viðmiðunarfjárhæðirnar, sem ákveðnar eru í b- og c-lið 1. mgr. 67. gr., að
endurskoðuðum viðmiðunarfjárhæðum fyrir opinbera þjónustusamninga sem eru gerðir
          af samningsyfirvöldum sem eru ekki talin með í IV. viðauka.
3. Viðmiðunarfjárhæðirnar, sem eru ákveðnar skv. 1. mgr. í innlendum gjaldmiðli
aðildarríkis, sem er ekki aðili að myntbandalaginu, skulu að jafnaði leiðréttar
       annað hvert ár frá 1. janúar 2004 að telja. Útreikningur á slíkum
    viðmiðunarfjárhæðum skal byggjast á meðaldaggengi þess sama gjaldmiðils,
tilgreint í evrum, á 24 mánaða tímabili sem lýkur á síðasta degi ágústmánaðarins
            næst á undan endurskoðuninni sem tekur gildi 1. janúar.
  4. Framkvæmdastjórnin skal birta endurskoðuðu viðmiðunarfjárhæðirnar, sem um
 getur í 1. mgr., og verðmæti þeirra í innlendum gjaldmiðli, sem um getur í 3.
mgr., í Stjórnartíðindum Evrópusambandsins í upphafi næsta nóvembermánaðar eftir
                                  endurskoðun.
                               79. gr. Breytingar
1. Framkvæmdastjórnin getur breytt eftirfarandi í samræmi við ákvæði 2. mgr. 77.
                                      gr.:
       a) tæknilegri útfærslu á reikniaðferðum sem eru settar fram í annarri
                undirgrein 1. mgr. 78. gr. og í 3. mgr. 78. gr.,
      b) reglum um samningu, sendingu, móttöku, þýðingu, söfnun og dreifingu
 tilkynninga sem um getur í 35., 58., 64. og 69. gr. og tölulegra skýrslna sem
    kveðið er á um í fjórðu undirgrein 4. mgr. 35. gr. og í 75. og 76. gr.,
     c) sérstökum reglum um tilvísun, í tilkynningum, til tiltekinnar stöðu í
                             CPV-flokkunarkerfinu,
   d) skrám yfir aðila og flokka aðila í III. viðauka, sem falla undir opinberan
  rétt, þegar það er nauðsynlegt á grundvelli tilkynninga frá aðildarríkjunum,
     e) skrám yfir yfirvöld á vegum ríkisstjórna í IV. viðauka eftir því hvaða
   aðlaganir eru nauðsynlegar til að samningur Alþjóðaviðskiptastofnunarinnar
                                     gildi,
   f) tilvísunarnúmerum til flokkunarkerfis, sem sett eru fram í I. viðauka, svo
 fremi að það breyti ekki efnislegu gildissviði þessarar tilskipunar, og reglum
    um tilvísun, í tilkynningum, til tiltekinnar stöðu í því flokkunarkerfi,
    g) tilvísunarnúmerum til flokkunarkerfis, sem sett eru fram í II. viðauka,
  svo fremi að það breyti ekki efnislegu gildissviði þessarar tilskipunar, og
  reglum um tilvísun í tilkynningum til tiltekinnar stöðu í því flokkunarkerfi
               innan þjónustuflokka sem skráðir eru í viðaukanum,
      h) reglum um sendingu og birtingu gagna sem um getur í VIII. viðauka á
            grundvelli tækniþróunar eða af stjórnunarlegum ástæðum,
     i) tæknilegum atriðum og eiginleikum búnaðar fyrir rafræna móttöku sem um
                      getur í a-, f- og g-lið X. viðauka.
                               80. gr. Framkvæmd
 1. Aðildarríkin skulu samþykkja nauðsynleg lög og stjórnsýslufyrirmæli til að
fara að tilskipun þessari eigi síðar en 31. janúar 2006. Þau skulu tilkynna það
                       framkvæmdastjórninni þegar í stað.
    Þegar aðildarríkin samþykkja þessar ráðstafanir skal vera í þeim tilvísun í
þessa tilskipun eða þeim fylgja slík tilvísun þegar þær eru birtar opinberlega.
           Aðildarríkin skulu setja nánari reglur um slíka tilvísun.
2. Aðildarríkin skulu senda framkvæmdastjórninni helstu ákvæði úr landslögum sem
             þau samþykkja um málefni sem tilskipun þessi nær til.
                             81. gr. Eftirlitskerfi
 Í samræmi við tilskipun ráðsins 89/665/EBE frá 21. desember 1989 um samræmingu
  laga og stjórnsýslufyrirmæla aðildarríkjanna á reglum um meðferð kæru vegna
 útboðs og gerðar opinberra vörukaupa- og verksamninga (^26) skulu aðildarríkin
tryggja framkvæmd þessarar tilskipunar með skilvirkum, aðgengilegum og gagnsæjum
                                   aðferðum.
    Með það fyrir augum geta þau m.a. tilnefnt eða komið á fót óháðri stofnun.
                              82. gr. Niðurfelling
Tilskipun 92/50/EBE, að frátaldri 41. gr., og tilskipanir 93/36/EBE og 93/37/EBE
falli úr gildi frá og með þeim degi sem er tilgreindur í 80. gr., með fyrirvara
um skyldur aðildarríkjanna varðandi frest til lögleiðingar og beitingar sem eru
                           settar fram í XI. viðauka.
     Líta ber á tilvísanir í niðurfelldu tilskipanirnar sem tilvísanir í þessa
    tilskipun og skulu þær lesnar með hliðsjón af samsvörunartöflunni í XII.
                                    viðauka.
                               83. gr. Gildistaka
  Tilskipun þessi öðlast gildi á þeim degi sem hún birtist í Stjórnartíðindum
                               Evrópusambandsins.
                              84. gr. Viðtakendur
                Tilskipun þessari er beint til aðildarríkjanna.
                                I.X. viðauki^1)
                 ^1)Um texta viðaukanna vísast til Stjtíð. A 2007.
    ^(1)Stjtíð. EB C 29 E, 30.1.2001, bls. 11 og Stjtíð. EB C 203 E, 27.8.2002,
    bls. 210. ^(2)Stjtíð. EB C 193, 10.7.2001, bls. 7. ^(3)Stjtíð. EB C 144,
 16.5.2001, bls. 23. ^(4)Álit Evrópuþingsins frá 17. janúar 2002 (Stjtíð. EB C
   271 E, 7.11.2002, bls. 176), sameiginleg afstaða ráðsins frá 20. mars 2003
 (Stjtíð. ESB C 147 E, 24.6.2003, bls. 1) og afstaða Evrópuþingsins frá 2. júlí
    2003 (hefur enn ekki verið birt í Stjórnartíðindum EB). Lagaleg ályktun
  Evrópuþingsins frá 29. janúar 2004 og ákvörðun ráðsins frá 2. febrúar 2004.
  ^(5)Stjtíð. EB L 209, 24.7.1992, bls. 1. Tilskipuninni var síðast breytt með
tilskipun framkvæmdastjórnarinnar 2001/78/EB (Stjtíð. EB L 285, 29.10.2001, bls.
1). ^(6)Stjtíð. EB L 199, 9.8.1993, bls. 1. Tilskipuninni var síðast breytt með
 tilskipun framkvæmdastjórnarinnar 2001/78/EB. ^(7)Stjtíð. EB L 199, 9.8.1993,
 bls. 54. Tilskipuninni var síðast breytt með tilskipun framkvæmdastjórnarinnar
  2001/78/EB. ^(8)Stjtíð. EB L 336, 23.12.1994, bls. 1. ^(9)Stjtíð. ESB L 134,
 30.4.2004, bls. 1. ^(10)Stjtíð. EB L 199, 9.8.1993, bls. 84. Tilskipuninni var
  síðast breytt með tilskipun framkvæmdastjórnarinnar 2001/78/EB (Stjtíð. EB L
285, 29.10.2001, bls. 1). ^(11)Stjtíð. EB L 18, 21.1.1997, bls. 1. ^(12)Stjtíð.
    EB L 340, 16.12.2002, bls. 1. ^(13)Stjtíð. EB L 13, 19.1.2000, bls. 12.
^(14)Stjtíð. EB L 178, 17.7.2000, bls. 1. ^(15)Tilskipun ráðsins 2000/78/EB frá
27. nóvember 2000 um almennan ramma um jafna meðferð með tilliti til atvinnu og
starfa (Stjtíð. EB L 303, 2.12.2000, bls. 16). ^(16)Tilskipun ráðsins 76/207/EBE
  frá 9. febrúar 1976 um framkvæmd meginreglunnar um jafnrétti karla og kvenna
   varðandi aðgang að störfum, starfsþjálfun og stöðuhækkun, sem og varðandi
 starfskjör (Stjtíð. EB L 39, 14.2.1976, bls. 40). Tilskipuninni var breytt með
  tilskipun Evrópuþingsins og ráðsins 2002/73/EB (Stjtíð. EB L 269, 5.10.2002,
  bls. 15). ^(17)Reglugerð Evrópuþingsins og ráðsins (EB) nr. 761/2001 frá 19.
          mars 2001 um að heimila frjálsa aðild fyrirtækja/stofnana að
umhverfisstjórnunarkerfi Bandalagsins (EMAS) (Stjtíð. EB L 114, 24.4.2001, bls.
1). ^(18)Stjtíð. EB L 184, 17.7.1999, bls. 23. ^(19)Stjtíð. EB L 124, 8.6.1971,
   bls. 1. ^(20)Stjtíð. EB L 351, 29.12.1998, bls. 1. ^(21)Stjtíð. EB C 195,
25.6.1997, bls. 1. ^(22)Stjtíð. EB L 358, 31.12.1998, bls. 2. ^(23)Stjtíð. EB C
      316, 27.11.1995, bls. 48. ^(24)Stjtíð. EB L 166, 28.6.1991, bls. 77.
Tilskipuninni var breytt með tilskipun Evrópuþingsins og ráðsins 2001/97/EB frá
4. desember 2001 (Stjtíð. EB L 344, 28.12.2001, bls. 76). ^(25)Stjtíð. EB L 185,
16.8.1971, bls. 15. Ákvörðuninni var breytt með ákvörðun 77/63/EBE (Stjtíð. EB L
     13, 15.1.1977, bls. 15). ^(26)Stjtíð. EB L 395, 30.12. 1989, bls. 33.
               Tilskipuninni var breytt með tilskipun 92/50/EBE.

References

   Visible links
   1. file://2001028.html
   2. file://1993037.html
   3. file://1993037.html
   4. file://2001094.html
