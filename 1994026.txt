                                    dálkum.

   --------------------------------------------------------------------------

                              Lög um fjöleignarhús

                              1994 nr. 26 6. apríl

   --------------------------------------------------------------------------

                   I. kafli. Gildissvið, skilgreiningar o.fl.
                      Gildissvið. Hugtakið fjöleignarhús.
      1. gr. Lög þessi hafa að geyma reglur um réttindi og skyldur eigenda
                                fjöleignarhúsa.
Fjöleignarhús telst í lögum þessum hvert það hús sem skiptist í séreignir í eigu
     fleiri en eins aðila og í sameign sem bæði getur verið allra og sumra.
                          Gilda lögin þannig m.a. um:
                       1. Fjölbýlishús með íbúðum eingöngu.
                2. Hús með bæði íbúðum og húsnæði til annarra nota.
          3. Hús sem alfarið eru nýtt til annars en íbúðar, svo sem fyrir
                               atvinnustarfsemi.
    4. Raðhús og önnur sambyggð og samtengd hús, bæði eingöngu til íbúðar og að
  einhverju leyti eða öllu til annarra nota, allt eftir því sem við getur átt.
 Ákvæðum laga þessara verður einnig beitt eftir því sem við á um önnur hús sem
                          fleiri en einn á eða nýtir.
    Lög þessi gilda um lögskipti eigenda fullgerðra fjöleignarhúsa að lóðum
meðtöldum. Reglur laganna verða einnig notaðar um fjöleignarhús á byggingarstigi
                að lóðum meðtöldum, eftir því sem við getur átt.
                  Ófrávíkjanlegar reglur. Heimild til frávika.
2. gr. Ákvæði laga þessara eru ófrávíkjanleg nema annað sé tekið fram í þeim eða
   leiði af eðli máls. Er eigendum því almennt óheimilt að skipa málum sínum,
     réttindum sínum og skyldum á annan veg en mælt er fyrir um í lögunum.
Hýsi fjöleignarhús eingöngu atvinnustarfsemi er eigendum þó heimilt að víkja frá
fyrirmælum laganna með samningum sín á milli. Gilda ákvæði laganna þá um öll þau
atriði sem ekki er ótvírætt samið um á annan veg. Jafnframt gilda ákvæði laganna
til fyllingar slíkum samningsákvæðum. Liggi engir samningar fyrir um aðra skipan
eða náist ekki full samstaða með eigendum um frávik gilda ákvæði laganna óskorað
                               um slíkt húsnæði.
                                 Hugtakið hús.
 3. gr. Með húsi í lögum þessum er átt við byggingu sem varanlega er skeytt við
land og stendur sjálfstæð og aðgreind frá öðrum húsum eða skilur sig þannig frá
þeim þótt sambyggð eða samtengd séu að eðlilegt og haganlegt sé að fara með hana
                   samkvæmt lögum þessum sem sjálfstætt hús.
Þótt sambyggð eða samtengd hús teljist tvö sjálfstæð hús eða fleiri skv. 1. mgr.
þá gilda ákvæði laganna eftir því sem við getur átt um þau atriði og málefni sem
 sameiginleg eru, svo sem lóð ef hún er sameiginleg að öllu leyti eða nokkru og
  um útlit og heildarsvip ef því er að skipta. Sama gildir einnig ef því er að
skipta um sameiginleg málefni sjálfstæðra ótengdra fjöleignarhúsa og/eða annars
                                  konar húsa.
                               Hugtakið séreign.
4. gr. Séreign samkvæmt lögum þessum er afmarkaður hluti af húsi eða lóð eins og
 honum er lýst í þinglýstri eignaskiptayfirlýsingu, skiptasamningi og/eða öðrum
  þinglýstum heimildum um húsið, ásamt því sem honum fylgir sérstaklega hvort
  heldur er húsrými í húsinu sjálfu, bílskúr á lóð þess eða sameiginlegri lóð
margra húsa, lóðarhluti, búnaður eða annað samkvæmt sömu heimildum, ákvæðum laga
                             þessara eða eðli máls.
                               Nánar um séreign.
     5. gr. Samkvæmt 4. gr. fellur neðantalið undir séreign fjöleignarhúss:
   1. Allt afmarkað húsrými sem gert er að séreign samkvæmt þinglýstum heimildum
                      og allt sem liggur þar innan veggja.
        2. Allt innra byrði umliggjandi veggja, gólfa og lofta, þar á meðal
                                   einangrun.
             3. Allir milliveggir sem ekki eru jafnframt burðarveggir.
     4. Öll tæki, búnaður og þess háttar inni í séreignarhluta, þótt tengd séu
                         sameiginlegu kerfi eða lögnum.
    5. Sá hluti gluggaumbúnaðar sem er inni í séreign, svo og gler í gluggum og
                                    hurðum.
     6. Hurðir sem skilja séreign frá sameign, svo og svalahurðir, en húsfélag
                     hefur ákvörðunarvald um gerð og útlit.
    7. Lagnir og tilfæringar, hverju nafni sem þær nefnast og hvar sem þær eru,
                sem eingöngu þjóna þörfum viðkomandi séreignar.
         8. Innra byrði svalaveggja og gólfflötur svala, en húsfélag hefur
 ákvörðunarvald um allar breytingar, búnað og annað á svölum sem áhrif hefur á
                         útlit hússins og heildarmynd.
   9. Hluti lóðar, t.d. bílastæði, sem er séreign samkvæmt þinglýstum heimildum
          eða eðli máls, svo sem einkabílastæði fyrir framan bílskúr.
   10. Aðrir hlutar húss eða lóðar, bílskúr á lóð húss eða búnaður og lagnir sem
 þinglýstar heimildir segja séreign eða teljast það samkvæmt eðli máls, svo sem
                  ef viðkomandi hefur kostað það, sbr. 9. gr.
                               Hugtakið sameign.
 6. gr. Sameign samkvæmt lögum þessum eru allir þeir hlutar húss, bæði innan og
 utan, og lóðar sem ekki eru ótvírætt í séreign skv. 4. gr., svo og öll kerfi,
 tækjabúnaður, lagnir og tilfæringar sem þjóna aðallega þörfum heildarinnar eða
 hluta hennar með þeim hætti að sanngjarnt og eðlilegt er að allir eigendur eða
      eftir atvikum tiltekinn hópur þeirra beri kostnað og áhættu af þeim.
   Þótt fjöleignarhús samanstandi af einingum eða hlutum (stigahúsum) sem eru
 sjálfstæðar eða aðgreindar að einhverju leyti og hvort sem þau standa á einni
lóð eða fleirum er allt ytra byrði hússins alls staðar, þak, útveggir og gaflar,
                         í sameign allra eigenda þess.
 Sameign er sameign allra nema svo hátti að um sameign sumra sé að ræða skv. 7.
                                      gr.
                                 Sameign sumra.
                      7. gr. Um sameign sumra er að ræða:
      1. Þegar það kemur fram eða má ráða af þinglýstum heimildum að svo sé.
   2. Þegar lega sameignar eða afnot hennar eða möguleikar til þess eru með þeim
 hætti að sanngjarnt og eðlilegt er að hún tilheyri aðeins þeim sem hafa aðgang
  að henni og afnotamöguleika. Á það m.a. við þegar veggur skiptir húsi svo að
aðeins sumir séreignarhlutar eru um sama gang, stiga, svalir, tröppur eða annað
                 sameiginlegt húsrými, lagnir, búnað eða annað.
 Þannig er skv. 2. tölul. 1. mgr. húsrými og annað inni í einstökum stigahúsum,
  þegar fjöleignarhús samanstendur af fleiri slíkum, í sameign eigenda þar og
                        öðrum eigendum þess óviðkomandi.
                               Nánar um sameign.
  8. gr. Samkvæmt 6. gr. fellur m.a. neðangreint undir sameign fjöleignarhúss:
       1. Allt ytra byrði hússins, útveggir, þak, gaflar og útidyr, þó ekki
                   svaladyr, svo og útitröppur og útistigar.
      2. Allt burðarvirki húss, grunnur, grunnplata, sökklar, burðarveggir og
                                þakburðarvirki.
         3. Allur ytri gluggaumbúnaður, bæði á séreignarhlutum og sameign.
     4. Ytra byrði svala og stoð- og burðarvirki þeirra, svo og svalahandrið.
    5. Öll lóð húss og mannvirki, búnaður og tilfæringar á henni, þar með talið
   bílastæði, nema þinglýstar heimildir kveði á um að það sé séreign eða það
                              byggist á eðli máls.
    6. Allt húsrými, hverju nafni sem það nefnist, sem ekki telst séreign, svo
sem gangar, stigar, geymslur, kyndiklefar, þvottahús, þurrkherbergi, kæliklefar,
   tómstundaherbergi, vagna- og hjólageymslur, háaloft, risloft o.s.frv., án
tillits til legu, nýtingarmöguleika og nýtingarþarfa einstakra eigenda í bráð og
                                     lengd.
    7. Allar lagnir, svo sem fyrir heitt vatn, kalt vatn, skolp, rafmagn, síma,
dyrasíma, sjónvarpsloftnet og útvarpsloftnet, sem þjóna sameiginlegum þörfum og
 þörfum heildarinnar, án tillits til þess hvar þær liggja í húsinu. Jafnan eru
          líkur á því að lagnir í fjöleignarhúsi séu í sameign allra.
    8. Allur búnaður, kerfi og þess háttar, án tillits til staðsetningar, bæði
innan húss og utan, svo sem lyftur, rafkerfi, hitakerfi, vatnskerfi, símakerfi,
  dyrasímakerfi, sjónvarpsloftnet og útvarpsloftnet, leiktæki o.fl., sem þjóna
 þörfum heildarinnar, en þó að undanskildum tækjum og búnaði, sem tengd eru við
                     kerfin inni í hverjum séreignarhluta.
            9. Réttur til byggingar ofan á eða við hús eða á lóð þess.
                              Séreign eða sameign.
9. gr. Við úrlausn þess hvort um séreign eða sameign allra eða sumra er að ræða
skal auk þess sem getur í 4.8. gr. líta til þess hvernig staðið var að byggingu
 hússins eða viðkomandi hluta þess og hvernig byggingarkostnaðinum var skipt ef
                         um það liggja fyrir skýr gögn.
   Hafi byggingarframkvæmd verið sameiginleg og kostnaðurinn einnig þá er um
        sameign að ræða ef önnur veigamikil atriði mæla því ekki í mót.
Hafi eigandi einn kostað ákveðinn búnað, tiltekna framkvæmd eða byggingarþátt þá
           eru á sama hátt líkur á því að um séreign hans sé að ræða.

  II. kafli. Skipting húsa og meginreglur um eignarráð og takmarkanir þeirra.
               Skipting fjöleignarhúsa. Sérkenni eignarformsins.
               10. gr. Eign í fjöleignarhúsi er með þrennu móti:
                           1. Séreign, sbr. 4. og 5. gr.
              2. Sameign allra eigenda, sbr. 1. mgr. 6. gr. og 8. gr.
                    3. Sameign sumra eigenda, sbr. 7. og 8. gr.
  Hverri séreign fylgir hlutdeild í sameign skv. 2. og 3. tölul. 1. mgr. eftir
ákveðinni hlutfallstölu, sbr. 14. gr. Séu hlutfallstölur ekki ákveðnar eru allir
              séreignarhlutar jafnréttháir og bera jafnar skyldur.
Séreignarhlutum fylgja eftir hlutfallstölum réttindi og skyldur til að taka þátt
   í félagsskap allra eigenda um húsið, húsfélagi þar sem öllum sameiginlegum
                         málefnum skal til lykta ráðið.
  Réttindi þau og skyldur, sem um ræðir í 2. og 3. mgr., eru órjúfanlega tengd
                    séreignum og verða ekki frá þeim skilin.
                     Hver eignarhluti er sérstök fasteign.
   11. gr. Hver eignarhluti telst, ásamt því sem honum fylgir sérstaklega og
  eignarhluta í sameign, sérstök fasteign, enda sé fullnægt skilyrðum laga um
                          skráningu og mat fasteigna.
                                Helstu réttindi.
                   12. gr. Réttindi eiganda eru þessi helst:
   1. Ráðstöfunarréttur með samningi yfir hinum samsetta rétti, sbr. 10. gr., að
 svo miklu leyti sem lög eða sérstök réttindi annarra, t.d. húsfélagsins, fela
                        ekki í sér takmarkanir á honum.
   2. Einkaréttur til umráða og hagnýtingar séreignarinnar með þeim takmörkunum
        sem leiðir af lögum þessum, reglum nábýlisréttar eða eðli máls.
     3. Réttur til að hagnýta og nota sameignina að virtum sama rétti annarra
                                    eigenda.
    4. Réttur til aðildar að húsfélagi og til að eiga hlut að ákvarðanatöku um
                       sameignina og sameiginleg málefni.
                                Helstu skyldur.
                  13. gr. Skyldur eiganda eru þessar helstar:
    1. Skylda til að vera í húsfélagi og fara eftir löglegum ákvörðunum þess og
                                   virða þær.
            2. Skylda til að greiða hlutdeild í sameiginlegum kostnaði.
    3. Skylda til að taka eðlilegt og sanngjarnt tillit til annarra eigenda við
                             hagnýtingu séreignar.
      4. Skylda til að virða rétt og hagsmuni annarra eigenda við hagnýtingu
                                sameignarinnar.
                                Hlutfallstalan.
      14. gr. Eignarhluti í sameign skal reiknaður út eftir hlutfallstölu.
Útreikningurinn skal fyrst og fremst vera byggður á flatarmáli og rúmmáli húsa,
en þó er heimilt að ákvarða hlutfallstölur á öðrum sanngjörnum grundvelli, t.d.
 miðað við innbyrðis verðmæti séreignarhluta, þegar um er að ræða fjöleignarhús
 sem hafa að geyma annars konar húsnæði en til íbúðar að nokkru leyti eða öllu.
  Hver eignarhluti getur haft fleiri en eina hlutfallstölu ef því er að skipta
  eftir því um hvaða sameign er að ræða, sbr. 2. og 3. tölul. 1. mgr. 10. gr.
   Reglur um útreikning hlutfallstölu skulu settar af félagsmálaráðherra með
                                 reglugerð.^1)
                                 ^1)Rg. 538/1995.
                             Þýðing hlutfallstölu.
       15. gr. Hlutfallstala hefur m.a. þýðingu í eftirfarandi tilvikum:
          1. Það er meginregla að sameiginlegur kostnaður skiptist eftir
                                hlutfallstölum.
                2. Tekjur af sameign skiptast eftir hlutfallstölum.
      3. Við atkvæðagreiðslur á húsfélagsfundum og endranær við sameiginlega
ákvarðanatöku fer vægi atkvæða eftir hlutfallstölum, ýmist eingöngu eða einnig.
   4. Hlutfallstalan segir til um eignarhlutdeild í sameign. Ef sameign er skipt
       eða hluti hennar seldur þá skiptist hún eða andvirði hennar eftir
                                hlutfallstölum.
       5. Sá gengur að öðru jöfnu fyrir um rétt til byggingar ofan á eða við
             fjöleignarhús eða á lóð þess sem stærri hlut á í því.
                             Eignaskiptayfirlýsing.
 16. gr. Gera skal eignaskiptayfirlýsingu um öll fjöleignarhús, enda liggi ekki
           fyrir þinglýstur fullnægjandi og glöggur skiptasamningur.
   [Eignaskiptayfirlýsing skal undirrituð af öllum eigendum ef í henni felst
     yfirfærsla á eignarrétti, sérstakar kvaðir, afsal réttinda eða frekari
  takmarkanir á eignarráðum en leiðir af fyrirmælum laga þessara, sbr. ákvæði
    A-liðar 1. mgr. 41. gr. Hafi eignaskiptayfirlýsing einvörðungu að geyma
     samantekt, skráningu og lýsingu á húsi og skiptingu þess í samræmi við
   þinglýstar heimildir og útreikning á hlutfallstölum í samræmi við gildandi
 reglur þar að lútandi er nægilegt að hún sé undirrituð af stjórn húsfélagsins
þegar eignarhlutar eru sex eða fleiri en ella af meiri hluta eigenda, annaðhvort
miðað við fjölda eða hlutfallstölur. Um rétt og heimild eigenda til að vefengja
         slíka eignaskiptayfirlýsingu fer eftir fyrirmælum 18. gr.]^1)
 Sé um nýbyggingu að ræða skulu sveitarstjórnir gera það að skilyrði fyrir gerð
lóðarsamnings að eignaskiptayfirlýsing liggi fyrir. Eignaskiptayfirlýsingu skal
                    þinglýst eigi síðar en húsið er fokhelt.
Gera skal það að skilyrði þinglýsingar eignayfirfærslu fjöleignarhúss eða hluta
 þess að eignaskiptayfirlýsing liggi fyrir og að eignayfirfærslan sé í samræmi
                                   við hana.
Séu gerðar breytingar á fjöleignarhúsi eða innbyrðis eignatilfærslur sem breyta
     eða raska eignaskiptayfirlýsingu og eignarhlutföllum skulu eigendur án
  ástæðulauss dráttar gera nýja eignaskiptayfirlýsingu og láta þinglýsa henni.
[Þegar um er að ræða fjöleignarhús með félagslegum íbúðum sem falla undir ákvæði
  [2]V. og [3]VI. kafla laga nr. 97/1993,^2) um Húsnæðisstofnun ríkisins, með
   síðari breytingum, skulu viðkomandi húsnæðisnefndir láta gera og þinglýsa
         eignaskiptayfirlýsingu fyrir húsið eigendum að kostnaðarlausu.
 Telji eigandi rétti sínum hallað með eignaskiptayfirlýsingu skv. 8. mgr. getur
hann nýtt sér heimildir og úrræði þau sem mælt er fyrir um í 18. gr. Komi í ljós
  við þá prófun að aðfinnslur hans eiga við rök að styðjast og eru réttmætar,
 þannig að nauðsynlegt er að gera breytingar á eignaskiptayfirlýsingunni, skal
húsnæðisnefndin bera kostnaðinn af því. Einnig skal nefndin þá greiða viðkomandi
          eiganda kostnað sem hann hefur sannanlega haft af þessu.]^1)
                  ^1)[4]L. 136/1995, 1. gr. ^2)Nú [5]l. 44/1998.
                         [Gerð eignaskiptayfirlýsinga.
       16. gr. a. Eftir 1. júní 1996 mega þeir einir taka að sér að gera
        eignaskiptayfirlýsingar sem fengið hafa til þess sérstakt leyfi
                              félagsmálaráðherra.
  Leyfið skal gefið út til fimm ára og skal viðkomandi greiða fyrir leyfisbréf
gjald í ríkissjóð samkvæmt lögum um aukatekjur ríkissjóðs. Auglýsing um veitingu
           leyfis og leyfissviptingu skal birta í Lögbirtingablaðinu.
                       Skilyrði fyrir leyfinu eru þessi:
                             1. Lögræði og búsforræði.
           2. Að viðkomandi sýni fram á að hann hafi staðgóða þekkingu á
   fjöleignarhúsalöggjöfinni, byggingarlöggjöfinni, lögum um skráningu og mat
fasteigna, þinglýsingalögum og annarri löggjöf er máli skiptir og kunnáttu í að
 beita gildandi útreikningsreglum og aðferðum, allt samkvæmt nánari fyrirmælum
                          sem sett verða í reglugerð.
 Leyfishafi skal ætíð vanda vel til skiptayfirlýsingar og gæta þess að þar komi
  fram allar nauðsynlegar upplýsingar og skýringar og að hún sé réttilega gerð
      miðað við þau gögn sem eru lögð til grundvallar og gildandi laga- og
                              reglugerðafyrirmæli.
Fyrir gerð eignaskiptayfirlýsingar ber leyfishafa sanngjörn þóknun úr hendi þess
sem um verkið biður. Skal fjárhæð þóknunar miðuð við umfang verksins, þann tíma
 sem það tekur og hversu vandasamt það er. Sé þess kostur skal jafnan samið um
endurgjaldið fyrir fram. Aðilar geta skotið ágreiningi sínum um endurgjaldið til
   kærunefndar fjöleignarhúsamála sem skal áður en hún lætur álit í té leita
                     umsagnar viðkomandi byggingarfulltrúa.
    Gerist leyfishafi sekur um vanrækslu og handvömm við undirbúning og gerð
 eignaskiptayfirlýsinga, brjóti gegn laga- eða reglugerðafyrirmælum sem hér um
gilda eða missi hann einhver leyfisskilyrði getur félagsmálaráðherra svipt hann
                                    leyfinu.
       Félagsmálaráðherra setur í reglugerð^1) nánari ákvæði um skilyrði
  leyfisveitingar, svo sem um námsefni, námskeið, réttindi, skyldur og ábyrgð
leyfishafa og önnur atriði hér viðvíkjandi. Skal ráðherra í því efni hafa samráð
                við önnur þau stjórnvöld sem málið snertir.]^2)
                    ^1)Rg. 233/1996. ^2)[6]L. 136/1995, 2. gr.
                         Efni eignaskiptayfirlýsingar.
17. gr. Í eignaskiptayfirlýsingu skulu eftirfarandi atriði koma fram á skýran og
                              skilmerkilegan hátt:
   1. Um hvaða fjöleignarhús er að ræða. Gefa skal það til kynna með götunafni,
                          húsnúmeri og sveitarfélagi.
   2. Almenn lýsing á húsinu, svo sem stærð þess og gerð og hvers eðlis það er.
      3. Lýsing á hverjum séreignarhluta, staðsetning hans, bæði hæð og innan
  hæðar, stærð hans í fermetrum og herbergjum ef því er að skipta, hvers eðlis
                   hann er og hvað honum fylgir sérstaklega.
      4. Hver sé hlutfallstala (hlutfallstölur) hvers séreignarhluta, á hvaða
       grundvelli hlutfallstölur séu reiknaðar út og hver hafi gert það.
    5. Hvort séreignarhluta fylgi réttur til bílskúrs eða sérstakur réttur til
   ákveðins bílastæðis og skal það þá tilgreint svo að ekki verði um villst.
    6. Hvort séreignarhluta fylgi annars sérstakur réttur til byggingar ofan á
                          eða við hús eða á lóð þess.
    7. Greinargóð lýsing á allri sameign hússins og sameiginlegum búnaði, bæði
                     innan húss og utan, þar með talin lóð.
   8. Glöggt skal greina ef tiltekið rými eða búnaður er í sameign sumra en ekki
                                     allra.
 Til viðbótar ofangreindum atriðum skal ávallt geta glögglega um sérgreiningar,
 auðkenni og merkingar, sem eign eða eignarhluti hefur í fasteignaskrá samkvæmt
                         reglum Fasteignamats ríkisins.
Eignaskiptayfirlýsingu skal fylgja til þinglýsingar teikning af fjöleignarhúsinu
og lóðaruppdráttur þar sem sýnd eru, eftir því sem frekast verður við komið, þau
    atriði sem tiltekin eru í 1. mgr. Teikningar og uppdrættir skulu vera í
               blaðstærð A4 og stærðir í fermetrum og rúmmetrum.
     Eignaskiptayfirlýsingu, ásamt teikningum og öðrum gögnum, skal afhenda
  byggingarfulltrúa til staðfestingar og er honum skylt að senda Fasteignamati
 ríkisins afrit af henni. Skal byggingarfulltrúi leita álits stofnunarinnar ef
                        vafi leikur á um greinitölur ^1)
Nánari reglur um grundvöll, gerð, efni, form og frágang eignaskiptayfirlýsinga,
teikninga og uppdrátta og stærðarútreikninga samkvæmt grein þessari skulu settar
                    af félagsmálaráðherra með reglugerð.^2)
                    ^1)[7]L. 136/1995, 3. gr. ^2)Rg. 471/1997.
             Breytingar á eignaskiptayfirlýsingu og hlutfallstölum.
18. gr. [Allir eigendur skulu eiga þess kost að vera með í ráðum um breytingar á
þinglýstri eignaskiptayfirlýsingu og hlutfallstölum. Er samþykki allra eigenda,
     sem hagsmuna eiga að gæta, áskilið ef breytingarnar hafa í för með sér
  eignayfirfærslu eða kvaðir á eignarhluta eins og um getur í 2. mgr. 16. gr.
Skulu þeir þá allir standa að slíkum breytingum og undirrita þau skjöl sem þarf.
 Felist í breytingum aðeins leiðréttingar í samræmi við þinglýstar heimildir um
   húsið og einstaka eignarhluta og ákvörðun hlutfallstalna samkvæmt gildandi
 reglum er nægilegt að stjórn húsfélags í húsi þar sem eignarhlutar eru sex eða
 fleiri láti gera slíkar breytingar og undirriti nauðsynleg skjöl í því skyni.
   Skal stjórnin áður gefa öllum eigendum kost á að koma sjónarmiðum sínum og
  athugasemdum á framfæri. Séu eignarhlutar færri en sex nægir að meiri hluti
         eigenda, sbr. 2. mgr. 16. gr., undirriti nauðsynleg skjöl.]^1)
   Sérhver eigandi á kröfu á því að hlutfallstölur sýni og endurspegli rétta
 skiptingu hússins og séu þannig réttur eða eðlilegur grundvöllur að skiptingu
                              réttinda og skyldna.
   Getur hver eigandi, sem telur hlutfallstölur rangar eða eignarhlutföllin í
    húsinu óeðlileg eða ósanngjörn, krafist breytinga og leiðréttinga þar á.
    Fáist aðrir eigendur ekki til að standa að nauðsynlegum breytingum getur
    viðkomandi fengið dómkvadda matsmenn til að endurreikna eða endurákvarða
 hlutfallstölur í húsinu. Nægilegt er að kveðja einn matsmann til undirmats og
                               tvo til yfirmats.
Náist ekki samkomulag að fengnu mati skv. 4. mgr. getur eigandi, sem breyta vill
á grundvelli þess, höfðað mál á hendur öðrum eigendum til ógildingar á gildandi
 eignarhlutföllum og viðurkenningar á hinum nýju. Gangi dómur honum í vil getur
         hann fengið dómsorðinu þinglýst sem kemur þá og þannig í stað
                            eignaskiptayfirlýsingar.
  Ákvæðum þessarar greinar verður einnig beitt eftir því sem við á þegar engin
þinglýst eignaskiptayfirlýsing liggur fyrir og ekki næst nauðsynleg samstaða með
                   eigendum um gerð eignaskiptayfirlýsingar.
                             ^1)[8]L. 136/1995, 4. gr.
                        Ráðstöfunarréttur yfir sameign.
 19. gr. Sameign fjöleignarhúss verður ekki ráðstafað af húsfélagi með samningi
  nema allir eigendur séu því samþykkir. Sama gildir um verulegar breytingar á
                         sameign eða hagnýtingu hennar.
Þó er heimilt að selja eða leigja óverulega hluta sameignar ef öllum eigendum er
 gefinn kostur á að eiga hlut að ákvörðun um það á löglegum húsfundi og a.m.k.
 ^2/3 hlutar eigenda, bæði miðað við fjölda og eignarhluta, eru því meðmæltir.
                             Ráðstöfun eignarhluta.
    20. gr. Eigandi eignar í fjöleignarhúsi má aðeins ráðstafa með samningi
 réttindum sínum og skyldum í heild, þ.e. séreign sinni, hlutdeild í sameign og
 rétti og skyldu til þátttöku í húsfélagi. Þessi réttindi og skyldur verða ekki
                         aðskilin, sbr. 4. mgr. 10. gr.
 Að öðru leyti hefur eigandi sömu heimildir til að ráðstafa eign sinni í heild,
    til að selja hana, leigja, veðsetja og kvaðabinda og til ráðstöfunar með
          dánargerningi, og eigandi fasteignar almennt hefur að lögum.
    Um leigu hluta séreignar, t.d. einstakra herbergja, gilda ekki sérstakar
       takmarkanir og fer réttur eiganda til þess eftir almennum reglum.
   Takmarkanir á ráðstöfunarrétti eiganda kann þó að leiða af ákvæðum laga um
    félagslegt íbúðarhúsnæði, öðrum sérlögum og eins af kvöðum í þinglýstum
     heimildum um eignina eða húsið. Slíkar takmarkanir verða ekki settar í
  húsfélagssamþykktir svo gilt sé, nema með samþykki allra eigenda eða eiganda
          þeirrar eignar sem þær beinast að ef þær eru ekki almennar.
                     Ráðstöfun hluta séreignar og skipting.
  21. gr. Eiganda er óheimilt að ráðstafa (selja eða veðsetja) tilteknum hluta
séreignar sinnar, nema með fylgi hlutdeild í sameign og réttindi og skyldur til
                             þátttöku í húsfélagi.
Slík ráðstöfun til utanaðkomandi á einstökum afmörkuðum hlutum séreignar, hvort
 sem er húsrými, lóðarhluti eða annað, er háð samþykki allra eigenda og verður
 henni ekki þinglýst nema áður hafi verið þinglýst nýrri eignaskiptayfirlýsingu
      um húsið og ráðstöfunin eða eignayfirfærslan sé í samræmi við hana.
 Varanleg skipting séreignar í sjálfstæðar notkunareiningar, án þess að sala sé
   fyrirhuguð, er sömuleiðis háð samþykki allra eigenda og því að gerð sé ný
                    eignaskiptayfirlýsing og henni þinglýst.
                        Um bílskúra og ráðstöfun þeirra.
  22. gr. Bílskúrar, hvort sem þeir eru innbyggðir í húsið, sambyggðir því eða
 standa sjálfstæðir á lóð þess, skulu jafnan fylgja ákveðnum séreignarhlutum í
  húsinu og er sérstök sala þeirra eða framsal bílskúrsréttinda til annarra en
                           eigenda í húsinu óheimil.
  Hyggist eigandi leigja bílskúr sinn skulu aðrir eigendur eiga forleigurétt.
  Vilji fleiri en einn nýta forleiguréttinn ræður eigandi hverjum þeirra hann
                                    leigir.
 Eiganda er jafnframt óheimilt að undanskilja bílskúr eða bílskúrsréttindi við
 sölu á eignarhluta sínum, nema hann eigi þar annan eignarhluta. Sama gildir um
                              aðra séreignarhluta.
   Ef bílskúrar eða bílskýli eru á lóð sem sameiginleg er fleiri húsum þá er
heimilt þrátt fyrir ákvæði 1. mgr. að ráðstafa þeim á milli hlutaðeigandi húsa.
                     [Bílskúrar í eigu utanaðkomandi aðila.
22. gr. a. Sé bílskúr í eigu utanaðkomandi aðila og vilji sá ráðstafa honum til
  eignar, t.d. selja hann, skal hann skriflega gefa hlutaðeigandi eigendum og
                     húsfélagi kost á að kaupa bílskúrinn.
  Skulu þeir svara kaupboðinu skriflega innan 14 daga nema veigamiklar ástæður
   mæli með og réttlæti lengri frest. Berist svar ekki innan frestsins telst
  kaupboðinu vera hafnað. Vilji fleiri en einn kaupa ræður eigandi bílskúrsins
                           hverjum þeirra hann selur.
Náist ekki samkomulag um kaupverðið geta aðilar leitað til viðkomandi héraðsdóms
 og fengið dómkvaddan matsmann til að meta bílskúrinn til verðs. Nægir einn til
                        undirmats og tveir til yfirmats.
    Sömuleiðis geta aðilar komið sér saman um að skjóta ágreiningi sínum um
       kaupverðið til kærunefndar fjöleignarhúsamála og una áliti hennar.
Nú bregður svo við að hvorki einstakir eigendur né húsfélag kæra sig um að kaupa
 bílskúr af utanaðkomandi eiganda, sem falboðinn er samkvæmt framansögðu, og er
 honum þá heimilt, þrátt fyrir fyrirmæli og takmarkanir í 22. gr., að ráðstafa
                            bílskúrnum til annarra.
  Skal hann áður en kaupsamningur er gerður leggja fram gögn um að eigendur og
 húsfélag vilji ekki kaupa og að honum sé því ráðstöfunin heimil. Kaupsamningur
              sem gerður er í bága við þessi fyrirmæli er ógildur.
Skjölum um eigendaskipti að þeim bílskúrum sem hér um ræðir verður ekki þinglýst
         nema óyggjandi sé að framangreindum skilyrðum sé fullnægt.]^1)
                             ^1)[9]L. 136/1995, 5. gr.
                        Um eignatilfærslu innan hússins.
23. gr. Eignayfirfærsla á hlutum séreignar innan hússins til annarra eigenda er
háð samþykki einfalds meiri hluta eigenda, bæði miðað við fjölda og eignarhluta,
  og skal þá eignaskiptayfirlýsingu breytt og breytingunni þinglýst. Að öðrum
                 kosti verður eignayfirfærslunni ekki þinglýst.
[Um breytingu á eignaskiptayfirlýsingu vegna yfirfærslu eigna innan hússins fer
                      eftir fyrirmælum 1. mgr. 18. gr.]^1)
                            ^1)[10]L. 136/1995, 6. gr.
         Þinglýsing eignaskiptayfirlýsingar skilyrði sameignarréttinda.
24. gr. Hafi eignayfirfærslur og breytingar átt sér stað skv. 21.23. gr. þannig
  að séreignarhlutum hafi fjölgað, en án þess að ný eignaskiptayfirlýsing eða
nauðsynlegar breytingar hafi verið gerðar og þeim þinglýst, þá fylgja hinum nýju
               séreignarhlutum engin sjálfstæð sameignarréttindi.
                           Upplýsingaskylda við sölu.
   25. gr. Þegar eign, sem lög þessi taka til, er seld skal seljandi áður en
      kaupsamningur er undirritaður kynna kaupanda eignaskiptayfirlýsingu,
  eignaskiptasamning, sérstakar samþykktir húsfélagsins ef um þær er að ræða,
    reikninga húsfélagsins og stöðu og framlög eignarhlutans gagnvart því og
                                 hússjóði þess.
    Þá skal seljandi enn fremur gefa fullnægjandi og tæmandi upplýsingar um
     yfirstandandi eða fyrirhugaðar framkvæmdir, viðgerðir eða endurbætur.
 Skal seljandi jafnan, ef því verður við komið, afla og leggja fram vottorð eða
       yfirlýsingu frá húsfélaginu um ofangreind atriði sem að því snúa.
      Sé um hús í byggingu að ræða ber seljanda að gera glögga grein fyrir
   byggingarstigi, svo og áföllnum byggingarkostnaði og áætlun um endanlegan
                               byggingarkostnað.
 Annist löggiltur fasteignasali sölu eignar í fjöleignarhúsi skal hann sjá til
 þess að þau gögn og upplýsingar, sem um getur í 1.4. mgr., liggi fyrir og séu
    rækilega kynnt kaupanda áður en kaupsamningur er gerður og undirritaður.
            Umráð og hagnýting séreignar. Viðhald. Úrræði húsfélags.
26. gr. Eigandi hefur einn rétt til hagnýtingar og umráða yfir séreign sinni með
þeim takmörkunum einum sem greinir í lögum þessum eða öðrum lögum sem leiðir af
  óskráðum grenndarreglum eða eðli máls eða byggjast á löglegum ákvörðunum og
                            samþykktum húsfélagsins.
Eiganda er skylt á sinn kostnað að halda allri séreign sinni vel við og að haga
afnotum og hagnýtingu hennar með þeim hætti að aðrir eigendur eða afnotahafar í
 húsinu verði ekki fyrir ónauðsynlegu og óeðlilegu ónæði, þ.e. meiri ama, ónæði
    og óþægindum en óhjákvæmilegt er og eðlilegt þykir í sambærilegum húsum.
Skal húsfélagið eða menn á þess vegum ef nauðsyn krefur hafa rétt til aðgangs að
 séreign til eftirlits með ástandi hennar og meðferð með hæfilegum fyrirvara og
                     að teknu fullu tilliti til viðkomandi.
Sinni eigandi ekki eðlilegu og nauðsynlegu viðhaldi og umhirðu séreignar sinnar,
 þannig að sameign hússins eða einstakir séreignarhlutar líði fyrir vanræksluna
  og liggi undir skemmdum, eða viðhaldsleysið veldur verulegum ama eða veldur
 rýrnun á verðmæti annarra eigna, geta aðrir eigendur (húsfélagið) eftir a.m.k.
eina skriflega áskorun og aðvörun látið framkvæma viðhald og viðgerðir og aðrar
   ráðstafanir á kostnað hans. Er eiganda skylt að veita óhindraðan aðgang að
  séreign sinni í því skyni. Þurfi húsfélag að leggja út fyrir kostnaði vegna
        þessa fylgir endurkröfunni lögveð í eignarhlutanum, sbr. 48. gr.
 Bili lagnir, sem liggja um eða í séreignarhluta, er eigandi hennar skyldur til
  að veita aðgang að séreign sinni og leyfa nauðsynlegar viðgerðir. Gildir það
  bæði um sameiginlegar lagnir og sérlagnir annarra. Skal eiganda tilkynnt um
 viðgerðir með hæfilegum fyrirvara og skulu þær framkvæmdar með hæfilegum hraða
 og lokið svo fljótt sem auðið er. Skal allri séreigninni komið í samt horf og
  áður og eiganda að kostnaðarlausu. Leiði viðgerð til verulegra óþæginda eða
                 afnotamissis á eigandi rétt á hæfilegum bótum.
                       Breytingar á hagnýtingu séreignar.
 27. gr. Breytingar á hagnýtingu séreignar frá því sem verið hefur eða ráð var
 fyrir gert í upphafi, sem hafa í för með sér verulega meira ónæði, röskun eða
 óþægindi fyrir aðra eigendur eða afnotahafa en áður var og gengur og gerist í
         sambærilegum húsum, eru háðar samþykki allra eigenda hússins.
 Þrátt fyrir ákvæði 1. mgr. getur eigandi ekki sett sig á móti slíkri breytingu
  ef sýnt er að hún hefur ekki í för með sér neina röskun á lögmætum hagsmunum
                                     hans.
  Sé um að ræða breytta hagnýtingu sem ekki er veruleg er nægilegt að samþykki
       einfalds meiri hluta miðað við fjölda og eignarhluta liggi fyrir.
Ef breytt hagnýting eignarhluta hefur sérstök og veruleg óþægindi eða truflun í
för með sér fyrir suma eigendur, einn eða fleiri, en aðra ekki þá eiga þeir sem
 sýnt geta fram á það sjálfstæðan rétt til að krefjast þess að af breytingunni
                                  verði ekki.
                                Byggingarréttur.
 28. gr. Sérstakur réttur eiganda til byggingar ofan á eða við húsið eða á lóð
    þess verður að byggjast á þinglýstum heimildum. Að öðrum kosti er slíkur
                byggingarréttur í sameign allra eigenda hússins.
Ef ekki leiðir annað af þinglýstum heimildum er slík bygging, sem um ræðir í 1.
mgr., háð samþykki allra eigenda nema gert hafi verið ráð fyrir henni í upphafi
                            á samþykktri teikningu.
                     Bygging samkvæmt samþykktri teikningu.
 29. gr. Rúmist bygging innan samþykktrar teikningar og sé byggingarrétturinn í
   eigu ákveðins eiganda, sbr. 1. málsl. 1. mgr. 28. gr., getur hann ráðist í
 framkvæmdir að fengnum nauðsynlegum byggingarleyfum, enda taki hann sanngjarnt
tillit til annarra eigenda við framkvæmdirnar og kosti kapps um að halda röskun
                            og óþægindum í lágmarki.
 Rúmist bygging innan samþykktrar teikningar og sé byggingarrétturinn í sameign
má ráðast í framkvæmdir ef a.m.k. ^2/3 hlutar eigenda, bæði miðað við fjölda og
                        eignarhluta, eru því samþykkir.
                         Aðrar byggingar og breytingar.
30. gr. Sé um byggingu, endurbætur eða framkvæmdir að ræða sem ekki hefur verið
gert ráð fyrir í upphafi og á samþykktri teikningu þá verður ekki í hana ráðist
nema allir eigendur samþykki, ef um er að ræða verulega breytingu á sameign, þar
                            á meðal útliti hússins.
Sé um að ræða framkvæmdir sem hafa breytingar á sameign, utan húss eða innan, í
 för með sér sem þó geta ekki talist verulegar þá nægir að ^2/3 hlutar eigenda,
            bæði miðað við fjölda og eignarhluta, séu því meðmæltir.
  Til smávægilegra breytinga og endurnýjana nægir þó alltaf samþykki einfalds
                       meiri hluta miðað við eignarhluta.
                       Breytingar á hagnýtingu sameignar.
31. gr. Reglum 30. gr. skal beita eftir því sem við á um breytingar á hagnýtingu
   sameignar eða hluta hennar enda þótt ekki sé um framkvæmdir að tefla, sbr.
                                 einnig 19. gr.
                   Forgangsréttur til byggingar. Bótaréttur.
 32. gr. Að öðru jöfnu hefur sá eigandi forgangsrétt til byggingar ofan á hús,
 við hús eða á lóð þess, þar á meðal til bílskúrsbyggingar, sem stærri hlut á í
 húsinu, leiði ekki annað af þinglýstum heimildum. Ef tveir eða fleiri eigendur
              eiga jafnstóra og stærsta hluta, þá ræður hlutkesti.
  Hyggist eigandi nota sér forgangsrétt sinn skv. 1. mgr. skal hann áður en í
       framkvæmdir er ráðist bjóða fram fébætur til annarra eigenda, sem
 byggingarréttinn eiga með honum, samkvæmt mati dómkvaddra manna ef samkomulag
                                   næst ekki.
  Hafi framkvæmdir verið hafnar, án þess að bætur hafi verið boðnar fram, geta
              aðrir eigendur krafist þess að þær verði stöðvaðar.
                                   Bílastæði.
 33. gr. Bílastæði á lóð fjöleignarhúss eru sameiginleg og óskipt, nema ákveðið
sé í þinglýstum heimildum að tiltekin bílastæði fylgi ákveðnum séreignarhlutum.
 Verður óskiptum bílastæðum ekki skipt nema allir eigendur samþykki og skulu þá
   gerðar nauðsynlegar breytingar á eignaskiptayfirlýsingu og þeim þinglýst.

                   III. kafli. Nánar um réttindi og skyldur.
                              Hagnýting sameignar.
  34. gr. Séreignareigandi hefur ásamt og í félagi með öðrum eigendum rétt til
     hagnýtingar þess hluta fjöleignarhússins sem er sameiginlegur, svo og
                        sameiginlegrar lóðar og búnaðar.
Réttur þessi nær til sameignarinnar í heild og takmarkast eingöngu af hagsmunum
 og jafnríkum rétti annarra eigenda, en slíkar takmarkanir er að finna í lögum
            þessum og samþykktum og reglum húsfélags samkvæmt þeim.
   Réttur til að hagnýta sameign fer ekki eftir hlutfallstölum og hafa allir
        eigendur jafnan hagnýtingarrétt þótt hlutfallstölur séu misháar.
                        Takmarkanir á hagnýtingarrétti.
 35. gr. Sérhverjum eiganda og afnotahafa ber skylda til að taka sanngjarnt og
 eðlilegt tillit til annarra eigenda og afnotahafa við hagnýtingu sameignar og
fara í hvívetna eftir löglegum reglum og ákvörðunum húsfélagsins varðandi afnot
                                    hennar.
 Eigendum og öðrum afnotahöfum er óheimilt að nota sameiginlegt húsrými eða lóð
                          til annars en það er ætlað.
Eigendum og öðrum afnotahöfum er skylt að ganga vel og þrifalega um sameiginlegt
    húsrými og lóð og sömuleiðis um sameiginlegan búnað hússins og gæta þess
 sérstaklega í umgengni sinni að valda ekki öðrum í húsinu óþægindum eða ónæði.
     Einstökum eigendum verður ekki fenginn aukinn og sérstakur réttur til
    hagnýtingar sameignar umfram aðra eigendur nema allir eigendur ljái því
                                   samþykki.
                    Ráðstöfunarréttur eigenda yfir sameign.
  36. gr. Eiganda er á eigin spýtur óheimilt að framkvæma nokkrar breytingar á
 sameign eða helga sér til einkanota tiltekna hluta hennar. Eigandi getur ekki
 öðlast sérstakan rétt til sameignar á grundvelli hefðar, hvorki eignarrétt né
                               aukinn afnotarétt.
  Einstökum eiganda er ekki heimilt upp á sitt einsdæmi að taka ákvarðanir eða
 gera ráðstafanir sem snerta sameign eða sameiginleg málefni nema svo sé ástatt
                          sem greinir í 37. og 38. gr.
                        Ráðstafanir til að forðast tjón.
 37. gr. Eiganda er heimilt að gera brýnar ráðstafanir til að koma í veg fyrir
yfirvofandi tjón á sameign eða einstökum séreignarhlutum og ekki þola bið eftir
sameiginlegri ákvörðun húsfélagsins eða stjórnar þess, ef því er að skipta. Skal
  hann, svo sem frekast er kostur, gæta þess að slíkar ráðstafanir verði ekki
   umfangsmeiri og kostnaðarsamari en nauðsyn krefur og telst þá kostnaðurinn
                                 sameiginlegur.
   Þá er eiganda einnig rétt að gera þær ráðstafanir vegna sameignarinnar sem
                 lögboðnar eru og ekki mega bíða, sbr. 1. mgr.
                  Nauðsynlegt viðhald. Athafnaleysi húsfélags.
  38. gr. Eiganda er rétt að láta framkvæma nauðsynlegar viðgerðir á sameign á
kostnað allra ef hún eða séreignarhlutar liggja undir skemmdum vegna vanrækslu á
  viðhaldi og húsfélagið eða aðrir eigendur hafa ekki, þrátt fyrir tilmæli og
      áskoranir, fengist til samvinnu og til að hefjast handa í því efni.
   Áður en framkvæmdir hefjast skal viðkomandi eigandi jafnan afla sönnunar á
nauðsyn viðgerðarinnar, umfangi hennar og kostnaði við hana og öðrum atriðum sem
máli geta skipt. Skal viðgerðin síðan framkvæmd á þeim grundvelli en óveruleg og
                    óhjákvæmileg frávik skipta þó ekki máli.
 Með kostnað vegna undirbúnings slíkra viðgerða og framkvæmdar þeirra skal fara
                sem sameiginlegan kostnað samkvæmt lögum þessum.
                         Meginreglur um töku ákvarðana.
39. gr. Allir hlutaðeigandi eigendur eiga óskoraðan rétt á að eiga og taka þátt
í öllum ákvörðunum er varða sameignina, bæði innan húss og utan, og sameiginleg
                    málefni sem snerta hana beint og óbeint.
   Ákvörðunarréttur skv. 1. mgr. á m.a. við um fyrirkomulag, skipulag, útlit,
viðbyggingar, breytingar, hvers kyns framkvæmdir, endurbætur, viðhald, rekstur,
ráðstöfun með samningi, hagnýtingu sameignar og séreignar og setningu reglna þar
                                      um.
 Sé um að ræða sameign sumra en ekki allra, sbr. 7. gr., nægir að þeir sem hlut
 eiga að máli standi saman að ákvörðun nema um atriði eða framkvæmd sé að ræða
sem snertir líka hagsmuni hinna þótt ekki liggi fyrir greiðsluskylda þeirra, svo
                               sem útlitsatriði.
 Sameiginlegar ákvarðanir skulu teknar á sameiginlegum fundi eigenda, húsfundi,
   en þó getur stjórn húsfélags tekið vissar ákvarðanir í umboði eigenda sem
 bindandi eru fyrir þá, sbr. 69. og 70. gr. Þá hafa einstakir eigendur í vissum
  tilvikum, sbr. 37. og 38. gr., rétt til að gera ráðstafanir sem bindandi eru
                fyrir aðra þótt fundur hafi ekki fjallað um þær.
                Úrræði eiganda sé hann ekki hafður með í ráðum.
 40. gr. Hafi eigandi ekki verið boðaður á húsfund með þeim hætti sem lög þessi
 mæla fyrir um þar sem ákvörðun er tekin um sameiginleg málefni þá er hann ekki
       bundinn af ákvörðunum sem á þeim fundi eru teknar, sbr. þó 3. mgr.
 Hafi verið tekin ákvörðun um sameiginlega framkvæmd getur hann krafist þess að
hún verði stöðvuð og neitað að greiða hlutdeild í kostnaði vegna hennar þar til
   lögleg ákvörðun hefur verið tekin. Skal eigandi hafa uppi slík andmæli án
                ástæðulauss dráttar og strax og tilefni er til.
  Hafi eigandi sótt fund óboðaður eða þrátt fyrir ófullnægjandi boðun þá getur
 hann ekki borið fyrir sig ágalla á fundarboðun og eru þá ákvarðanir fundarins
                              bindandi fyrir hann.
 Húsfélagi er rétt að bæta úr eða staðfesta á öðrum fundi, sem skal haldinn svo
  fljótt sem kostur er, ákvörðun sem annmarki er á að þessu leyti. Sé það gert
  verður ákvörðunin bindandi fyrir viðkomandi eiganda og hann greiðsluskyldur.
Ef um óverulegan ágalla á fundarboði eða fundi að öðru leyti hefur verið að ræða
þá er eiganda ekki rétt, þrátt fyrir ákvæði 1. og 2. mgr., að synja um greiðslu
  ef ákvörðun hefur verið um brýna framkvæmd, t.d. nauðsynlegt viðhald, eða ef
    augljóst er að vera hans á fundi, málflutningur og atkvæðagreiðsla gegn
     framkvæmd hefði engu breytt um niðurstöðuna og ákvörðunina, svo sem ef
 yfirgnæfandi meiri hluti eigenda hefur verið á fundinum og greitt atkvæði með.
                           Reglur um töku ákvarðana.
  41. gr. Við ákvarðanatöku um sameiginleg málefni í fjöleignarhúsum, sbr. 39.
                           gr., gilda þessar reglur:
           A. Til ákvarðana um eftirfarandi þarf samþykki allra eigenda:
   1. Breytingar á þinglýstri eignaskiptayfirlýsingu og hlutfallstölum, sbr. 18.
                                      gr.
          2. Ráðstöfun á verulegum hlutum sameignar, sbr. 1. mgr. 19. gr.
         3. Sala á séreignarhlutum til utanaðkomandi, sbr. 2. mgr. 21. gr.
      4. Varanleg skipting séreignar í fleiri einingar, sbr. 3. mgr. 21. gr.
       5. Verulegar breytingar á hagnýtingu séreignar, sbr. 1. mgr. 27. gr.
      6. Bygging, framkvæmdir og endurbætur sem hafa í för með sér verulegar
         breytingar á sameign, sbr. 2. mgr. 28. gr. og 1. mgr. 30. gr.
      7. Verulegar breytingar á hagnýtingu og afnotum sameignar, sbr. 31. gr.
                        8. Skipting bílastæða, sbr. 33. gr.
   9. Um sérstakan aukinn rétt einstakra eigenda til afnota af sameign, sbr. 4.
                                  mgr. 35. gr.
     10. Um meiri og víðtækari takmarkanir á ráðstöfunar- og hagnýtingarrétti
 eiganda yfir séreign en leiðir af ákvæðum laga þessara eða eðli máls, sbr. 3.
                                  mgr. 57. gr.
    11. Um mjög óvenjulegan og dýran búnað og annað sem almennt tíðkast ekki í
                              sambærilegum húsum.
     12. Til ráðstafana og ákvarðana sem ekki varða sameignina og sameiginleg
 málefni, en eigendur telja æskilegt að þeir standi saman að og ráði í félagi.
      13. Um að halda megi hunda og/eða ketti í húsinu. Þegar hús skiptist í
 aðgreinda hluta nægir samþykki þeirra eigenda sem hafa sameiginlegan inngang,
                   stigagang eða annað sameiginlegt húsrými.
    B. Til neðangreindra ákvarðana þarf samþykki ^2/3 hluta eigenda, bæði miðað
                           við fjölda og eignarhluta:
       1. Sala eða leiga á óverulegum hlutum sameignar, sbr. 2. mgr. 19. gr.
       2. Viðbygging í samræmi við samþykkta teikningu, sbr. 2. mgr. 29. gr.
   3. Bygging og endurbætur, sem ekki breyta sameign verulega, sbr. 2. mgr. 30.
                                      gr.
   4. Óveruleg breyting á hagnýtingu sameignar, sbr. 2. mgr. 30. gr. og 31. gr.
   5. Að ráðast í viðgerðir á séreign vegna vanrækslu eiganda, sbr. 4. mgr. 26.
                                      gr.
     6. Að brotlegum eiganda eða afnotahafa verði bönnuð búseta eða hagnýting
          séreignar og gert að flytja og selja eign sína, sbr. 55. gr.
     7. Setning sérstakra húsfélagssamþykkta, sbr. 75. gr., nema um sé að ræða
                      atriði sem samþykki allra þarf til.
      8. Frávik frá reglum um skiptingu sameiginlegs kostnaðar, sbr. 46. gr.
      9. Endurbætur, breytingar og nýjungar, sem ganga verulega lengra og eru
      verulega dýrari og umfangsmeiri en venjulegt og nauðsynlegt viðhald.
    C. Til ákvarðana um neðangreind málefni þarf samþykki einfalds meiri hluta
            eigenda bæði miðað við fjölda og eignarhluta á húsfundi:
                  1. Samþykkt og setning húsreglna, sbr. 74. gr.
     2. Eignatilfærslur milli eigenda á hluta séreignar, sbr. 1. mgr. 23. gr.
      3. Breytt hagnýting séreignar sem ekki er veruleg, sbr. 3. mgr. 27. gr.
    4. Um framkvæmdir sem greiðast að jöfnu og rekstrar- og stjórnunarmálefni,
                               sbr. B-lið 45. gr.
     5. Við kosningu stjórnar húsfélags og til annarra trúnaðarstarfa á vegum
                                     þess.
      D. Til allra annarra ákvarðana en greinir í liðum AC hér að ofan nægir
samþykki einfalds meiri hluta eigenda miðað við hlutfallstölur á löglega boðuðum
                                   húsfundi.
     E. Minni hluti eigenda, sem þó er a.m.k. ^1/4 hluti annaðhvort miðað við
                  fjölda eða eignarhluta, getur krafist þess:
       1. Að stofnaður verði hússjóður til að standa straum af sameiginlegum
                            útgjöldum, sbr. 49. gr.
    2. Að endurskoðandi húsfélags skuli vera löggiltur endurskoðandi, sbr. 73.
                                      gr.
    3. Að haldinn verði húsfundur um tiltekin málefni, sbr. 2. lið 1. mgr. 60.
                                      gr.
Komi fram kröfur um ofangreint frá tilskildum fjölda eigenda þá er húsfélaginu,
   öðrum eigendum og stjórn þess skylt að verða við þeim og framfylgja þeim.
                             Kröfur um fundarsókn.
   42. gr. Húsfundur getur tekið ákvarðanir skv. C-, D- og E-liðum 41. gr. án
       tillits til fundarsóknar enda sé hann löglega boðaður og haldinn.
    Sé um að ræða ákvarðanir sem falla undir B-lið 41. gr. þá verður a.m.k.
   helmingur eigenda bæði miðað við fjölda og eignarhluta að vera á fundi og
          tilskilinn meiri hluti þeirra að greiða atkvæði með tillögu.
Sé fundarsókn ekki nægileg skv. 2. mgr. en tillagan þó samþykkt með ^2/3 hlutum
 atkvæða á fundinum bæði miðað við fjölda og eignarhluta þá skal innan 14 daga
  halda nýjan fund og bera tillöguna aftur upp á honum. Sá fundur getur tekið
  ákvörðun án tillits til fundarsóknar og fái tillagan tilskilinn meiri hluta
                     (^2/3) á fundinum telst hún samþykkt.
                            Sameiginlegur kostnaður.
                      43. gr. Sameiginlegur kostnaður er:
      1. Allur kostnaður, hverju nafni sem hann nefnist, sem snertir sameign
fjöleignarhúss, bæði innan húss og utan, sameiginlega lóð þess og sameiginlegan
   búnað og lagnir, sem leiðir af löglegum ákvörðunum stjórnar húsfélagsins,
almenns fundar þess og þeim ráðstöfunum sem einstakur eigandi hefur heimild til
                                    að gera.
    2. Opinber gjöld sem reiknuð eru af húsinu í heild, svo og vatns-, hita- og
                               rafmagnskostnaður.
   3. Skaðabætur bæði innan og utan samninga sem húsfélagi er gert að greiða og
  tjón á séreignum eða eignum annarra vegna bilunar eða vanrækslu á viðhaldi á
                 sameign og sameiginlegum búnaði, sbr. 52. gr.
    Sameiginlegur kostnaður er, auk þeirra kostnaðarliða sem sérstaklega eru
  tilgreindir í 1. mgr., m.a. fólginn í viðbyggingum, breytingum, endurbótum,
endurnýjunum, viðhaldi, viðgerðum, umhirðu, hreingerningum, rekstri, hússtjórn,
                            tryggingaiðgjöldum o.fl.
                    Sameiginlegur kostnaður allra eða sumra.
44. gr. Sameiginlegur kostnaður skv. 43. gr. er sameiginlegur öllum eigendum, en
  getur þó í undantekningartilvikum verið sameiginlegur sumum eigendum en ekki
                               öllum, sbr. 7. gr.
                  Reglur um skiptingu sameiginlegs kostnaðar.
 45. gr. Sameiginlegum kostnaði skal skipt niður á hlutaðeigandi eigendur eftir
                       þeim reglum sem hér fara á eftir:
     A. Allur sameiginlegur kostnaður, hverju nafni sem hann nefnist, sem ekki
   fellur ótvírætt undir B- og C-liði hér að neðan, skiptist á eigendur eftir
                hlutfallstölum eignarhluta í viðkomandi sameign.
             B. Neðangreindur kostnaður skiptist og greiðist að jöfnu:
    1. Kostnaður við gerð, viðhald og rekstur sameiginlegra óskiptra bílastæða,
             svo og slíkur kostnaður við sameiginlegar aðkeyrslur.
     2. Viðhalds- og rekstrarkostnaður sameiginlegs þvottahúss, þar með talið
                    kaupverð og viðhald sameiginlegra tækja.
                     3. Viðhalds- og rekstrarkostnaður lyftu.
      4. Kaupverð og viðhald dyrasíma, sjónvarps- og útvarpskerfa, loftneta,
póstkassa, nafnskilta og annars búnaðar sem eigendur hafa jöfn afnot og gagn af
                                með líkum hætti.
     5. Allur sameiginlegur rekstrarkostnaður, svo sem rafmagn, hiti og vatn í
               sameign og umhirða sameiginlegs húsrýmis og lóðar.
                    6. Kostnaður við hússtjórn og endurskoðun.
                    7. Sameiginleg afnotagjöld og félagsgjöld.
   C. Kostnaði, hver sem hann er, skal þó jafnan skipt í samræmi við not eigenda
                ef unnt er að mæla óyggjandi not hvers og eins.
                    Frávik frá reglum um kostnaðarskiptingu.
46. gr. Ef hagnýting séreignar eða breytt hagnýting eða búnaður í henni hefur í
  för með sér sérstök eða aukin sameiginleg útgjöld getur húsfundur ákveðið að
 eigandi hennar skuli greiða sem því nemur stærri hlut í sameiginlegum kostnaði
                          en leiðir af reglum 45. gr.
 Þá er einnig heimilt að víkja frá ákvæðum 45. gr. þegar um er að ræða hús sem
hafa að einhverju leyti eða öllu að geyma húsnæði til annars en íbúðar, svo sem
         blandað íbúðar- og atvinnuhúsnæði eða atvinnuhúsnæði eingöngu.
  Er heimild til frávika háð því að reglur 45. gr. um skiptingu kostnaðar eigi
 illa við og séu ósanngjarnar í garð eins eða fleiri eigenda. Er þá heimilt að
 byggja á öðrum reglum og sjónarmiðum við skiptingu sameiginlegs kostnaðar sem
 taka t.d. í ríkara mæli mið af mismunandi notum, gagni og hagnýtingu einstakra
                                    eigenda.
 Ákvarðanir skv. 1. og 2. mgr. skal taka á húsfundi og þarf til þeirra samþykki
    ^2/3 hluta eigenda, bæði miðað við fjölda og eignarhluta. Sé hinni nýju
 kostnaðarskiptingu ætlað almennt gildi og til frambúðar þá skal yfirlýsingu um
                                 hana þinglýst.
    Ef eigandi sýnir fram á að kostnaðarskipting eftir fyrirmælum 45. gr. sé
óeðlileg og ósanngjörn í hans garð og húsfélagsfundur sinnir ekki kröfu hans um
leiðréttingu, sbr. 2.4. mgr., eða ef ákvörðun fundar þar að lútandi leiðir til
óviðunandi niðurstöðu getur eigandinn krafist ógildingar á kostnaðarskiptingunni
   og viðurkenningar á annarri sanngjarnari og eðlilegri á grundvelli þeirra
                     sjónarmiða sem vísað er til í 3. mgr.
Eiganda ber að hafa uppi við húsfélagið mótmæli sín og kröfur skv. 5. mgr. strax
     og tilefni er til. Frestur til málshöfðunar er þrír mánuðir frá því að
húsfélagið réð máli til lykta. Höfði eigandi ekki mál innan frestsins telst hann
                    una ákvörðuninni og er bundinn við hana.
  Málshöfðunarfrestur skv. 6. mgr. gildir ekki ef mál er höfðað af húsfélagi á
 hendur eiganda til heimtu hlutdeildar hans í umræddum kostnaði en í slíku máli
      getur eigandi komið að öllum sjónarmiðum sínum og kröfum sem lúta að
        kostnaðarskiptingunni enda þótt fresturinn kunni að vera liðinn.
                  Skylda til greiðslu sameiginlegs kostnaðar.
47. gr. Skylda til að greiða hlutdeild séreignar í sameiginlegum kostnaði hvílir
                  á þeim sem er eigandi hennar á hverjum tíma.
 Sé eign í fjöleignarhúsi seld skal seljandi tilkynna húsfélagi þess sannanlega
                   um eigendaskiptin án ástæðulauss dráttar.
Sá er ábyrgur gagnvart húsfélagi fyrir hlutdeild í sameiginlegum kostnaði sem er
þinglýstur eigandi á hverjum tíma og er húsfélagi rétt að beina kröfum sínum að
honum nema eigendaskiptin hafi verið tilkynnt því og óyggjandi sé að nýr eigandi
                      hafi tekið við réttindum og skyldum.
                                    Lögveð.
  48. gr. Greiði eigandi ekki hlutdeild sína í sameiginlegum kostnaði, þar með
 talin gjöld í sameiginlegan hússjóð, þá eignast húsfélagið eða aðrir eigendur
lögveð í eignarhluta hans til tryggingar kröfunni. Lögveðið nær einnig til vaxta
             og innheimtukostnaðar af kröfunni ef því er að skipta.
Lögveð þetta gengur fyrir eldri sem yngri samningsveðum og aðfararveðum, svo og
                             yngri lögveðum öðrum.
Lögveðið stofnast þegar húsfélag eða aðrir eigendur inna greiðslur af hendi eða
           á gjalddaga hússjóðsgjalda ef um slík vanskil er að ræða.
 Lögveðið fellur niður ef því er ekki fylgt eftir með lögsókn eða því lýst við
nauðungarsölu innan árs frá stofnun þess. Viðurkenning eiganda utan réttar nægir
                         ekki til að rjúfa fyrninguna.
                           Hússjóður og gjöld í hann.
49. gr. Þegar þess er krafist af minnst ^1/4 hluta eigenda annaðhvort miðað við
fjölda eða eignarhluta skal stofna hússjóð til að standa straum af sameiginlegum
                                   útgjöldum.
  Skal aðalfundur húsfélags ákveða gjöld í sjóðinn fyrir næsta ár á grundvelli
  áætlunar um sameiginleg útgjöld (rekstrar- og framkvæmdaáætlunar) á því ári.
Getur hússjóður bæði verið rekstrar- og framkvæmdasjóður eftir nánari reglum sem
 húsfundur setur. Skal hússjóðsgjald greiðast mánaðarlega 1. dag hvers mánaðar
                    nema húsfundur eða stjórn ákveði annað.
  Skulu gjöld í hússjóð ákveðin og þeim skipt í samræmi við reglur 45. gr. um
skiptingu sameiginlegs kostnaðar. Eigendur geta þó ekki borið fyrir sig óveruleg
 frávik, en þau skal jafna við árlegt heildaruppgjör á reikningum húsfélagsins.
                        Viðhald séreignar. Sérkostnaður.
  50. gr. Eigandi skal sjá um og kosta allt viðhald og allan rekstur á séreign
 sinni, þar með talið á búnaði, tækjum og lögnum sem henni tilheyra, sbr. 4. og
    5. gr. Telst allur slíkur kostnaður, hverju nafni sem hann nefnist, vera
                                 sérkostnaður.
  Um úrræði húsfélags og annarra eigenda vegna vanrækslu eiganda á nauðsynlegu
                    viðhaldi séreignar eru ákvæði í 26. gr.
                            Skaðabótaábyrgð eiganda.
    51. gr. Eigandi séreignar er ábyrgur gagnvart öðrum eigendum hússins og
      afnotahöfum vegna fjártjóns sem verður á eignum þeirra og stafar af:
            1. Vanrækslu á viðhaldi séreignar, búnaði hennar og lögnum.
                    2. Mistökum við meðferð hennar og viðhald.
    3. Bilun á búnaði séreignar og lögnum þótt eiganda verði ekki um það kennt.
  Nær bótaskylda skv. 1. mgr. einnig til afleidds tjóns, svo sem afnotamissis.
                           Skaðabótaábyrgð húsfélags.
    52. gr. Húsfélag er ábyrgt með sama hætti gagnvart einstökum eigendum og
       afnotahöfum og segir í 1. og 2. mgr. 51 gr. þegar tjón stafar af:
            1. Vanrækslu á viðhaldi sameignar, búnaði hennar og lögnum.
                    2. Mistökum við meðferð hennar og viðhald.
   3. Bilun á búnaði sameignar og sameiginlegum lögnum þótt engum sem húsfélagið
                        ber ábyrgð á verði um það kennt.
                                  Tryggingar.
  53. gr. Eigendur og húsfélag skulu jafnan, eftir því sem kostur er, kaupa og
       hafa vátryggingu til að mæta ábyrgð og áhættu skv. 51. og 52. gr.
  Ef húsfundur samþykkir með einföldum meiri hluta greiddra atkvæða miðað við
  hlutfallstölur skal kaupa slíka vátryggingu fyrir allt fjöleignarhúsið, þ.e.
                     fyrir alla séreignarhluta og sameign.
                            Ábyrgð eigenda út á við.
54. gr. Ábyrgð eigenda út á við gagnvart kröfuhöfum húsfélagsins á sameiginlegum
 skyldum og skuldbindingum er persónuleg (með öllum eignum þeirra) og eru þeir
           ábyrgir einn fyrir alla og allir fyrir einn (in solidum).
 Ábyrgð eigenda er einnig bein, en þó skal kröfuhafi, áður en hann beinir kröfu
að einstökum eiganda, fyrst reyna að fá hana greidda af húsfélaginu. Fáist ekki,
 þrátt fyrir innheimtutilraunir, greiðsla frá því innan 30 daga frá því að þær
hófust getur kröfuhafi leitað fullnustu fyrir allri kröfunni hjá eigendum, einum
                                  eða fleirum.
  Dómur á hendur húsfélagi er aðfararhæfur gagnvart einstökum eigendum ef þeir
hafa átt þess kost að gæta réttar síns og koma sjónarmiðum sínum á framfæri við
                              rekstur dómsmálsins.
Hafi eigandi efnt sameiginlega fjárskuldbindingu þá eignast hann endurkröfurétt
   á hendur húsfélaginu eða öðrum eigendum í hlutfalli við hlutdeild þeirra í
 viðkomandi kostnaði, allt að frádregnum hluta sínum. Fylgir þessari endurkröfu
        lögveð í eignarhlutum annarra með sama hætti og segir í 48. gr.
                Úrræði húsfélags við vanefndir og brot eiganda.
55. gr. Gerist eigandi, annar íbúi húss eða afnotahafi sekur um gróf eða ítrekuð
 brot á skyldum sínum gagnvart húsfélaginu eða eigendum, einum eða fleirum, þá
   getur húsfélagið með ákvörðun skv. 6. tölul. B-liðar 41. gr. lagt bann við
 búsetu og dvöl hins brotlega í húsinu, gert honum að flytja og krafist þess að
                          hann selji eignarhluta sinn.
  Áður en húsfélag grípur til aðgerða skv. 1. mgr. skal það a.m.k. einu sinni
 skora á hinn brotlega að taka upp betri siði og vara hann við afleiðingum þess
  ef hann lætur sér ekki segjast. Er réttmæti frekari aðgerða háð því að slík
aðvörun, sem vera skal skrifleg og send með sannanlegum hætti, hafi verið gefin
                   og send og að hún hafi ekki borið árangur.
 Láti hinn brotlegi ekki skipast skv. 2. mgr. er húsfélagi rétt að banna honum
búsetu og dvöl í húsinu og skipa honum að flytja á brott með fyrirvara, sem skal
 að jafnaði ekki vera skemmri en einn mánuður. Þó má fyrirvari vera skemmri ef
    eðli brota, viðbrögð við aðvörun eða aðrar knýjandi ástæður valda því að
                            aðgerðir þola ekki bið.
    Með sama hætti er húsfélagi rétt að krefjast þess að hinn brotlegi selji
 eignarhluta sinn svo fljótt sem auðið er. Skal veita honum sanngjarnan frest í
       því skyni sem skal þó að jafnaði ekki vera lengri en þrír mánuðir.
 Ef hinn brotlegi sinnir ekki kröfum húsfélagsins skv. 3. og 4. mgr. getur það
      framfylgt þeim með lögsókn, eftir atvikum lögbanni og/eða útburði án
  undangengins dóms. Á grundvelli dóms um skyldu hins brotlega til sölu eignar
getur húsfélagið krafist þess að hún verði seld nauðungarsölu samkvæmt [11]lögum
               nr. 90/1991, sbr. 3. mgr. [12]8. gr. þeirra laga.
Ef brot og ónæði bitnar aðallega eða eingöngu á einstökum eða fáum eigendum, en
húsfélagið vill eigi beita úrræðum þeim sem í fyrri málsgreinum þessarar greinar
      felast, þá geta þeir sem misgert er við (einn eða fleiri) án atbeina
    húsfélagsins hafist handa gagnvart hinum brotlega og beitt og framfylgt
                             ofangreindum úrræðum.

                            IV. kafli. Um húsfélög.
                           Húsfélög og aðild að þeim.
 56. gr. Húsfélög eru til í öllum fjöleignarhúsum í krafti ákvæða laga þessara,
   sbr. 3. mgr. 10. gr., og þarf ekki að stofna þau sérstaklega og formlega.
      Allir eigendur og aðeins þeir eru félagsmenn í húsfélagi viðkomandi
 fjöleignarhúss, sbr. 47. gr. Réttindi og skyldur til þátttöku í húsfélagi eru
 órjúfanlega tengd eignarrétti að einstökum eignarhlutum. Enginn eigandi getur
synjað þátttöku í húsfélagi eða sagt sig úr því nema með sölu eignarhluta síns.
                        Hlutverk, tilgangur og valdsvið.
   57. gr. Hlutverk og tilgangur húsfélaga er aðallega að sjá um varðveislu,
viðhald, endurbætur og rekstur sameignarinnar þannig að hún fái sem best þjónað
  sameiginlegum þörfum eigenda og stuðla að og framfylgja því með samþykktum,
reglum og ákvörðunum að hagnýting hússins, bæði séreigna og sameignar, sé ávallt
           með eðlilegum hætti og þannig að verðgildi eigna haldist.
  Valdsvið húsfélags er bundið við sameignina og ákvarðanir sem varða hana og
        nauðsynlegar eru vegna hennar og sameiginlegra hagsmuna eigenda.
Húsfélag getur ekki tekið ákvarðanir gegn vilja eiganda sem fela í sér meiri og
 víðtækari takmarkanir á ráðstöfunar- og umráðarétti hans yfir séreigninni, en
                 leiðir af ákvæðum laga þessara eða eðli máls.
                          Almennir fundir. Fundarseta.
  58. gr. Æðsta vald í málefnum húsfélagsins er í höndum almenns fundar þess,
                                   húsfundar.
  Rétt til fundarsetu hafa félagsmenn, makar þeirra og sambúðarfólk. Maki eða
sambúðaraðili getur farið með atkvæðisrétt fyrir félagsmann á fundi án sérstaks
                                    umboðs.
 Þá má félagsmaður veita sérhverjum lögráða manni umboð til að mæta á fundi og
  greiða atkvæði. Skal umboðsmaður leggja fram á fundinum skriflegt og dagsett
                umboð. Slíkt umboð má hvenær sem er afturkalla.
 Fundurinn getur heimilað leigjendum í húsinu og öðrum sem geta átt hagsmuna að
 gæta að sitja fundi og hafa þar málfrelsi en hvorki tillögu- né atkvæðisrétt.
Stjórnarmenn, framkvæmdastjóri og húsvörður eru skyldir til að mæta á fundi nema
      fundarseta þeirra sé bersýnilega óþörf eða þeir hafi lögmæt forföll.
 Þá er endurskoðanda húsfélagsins rétt að sækja fundi og taka til máls og gefa
                                   skýringar.
                           Aðalfundur og boðun hans.
   59. gr. Aðalfundur húsfélags skal haldinn ár hvert fyrir lok aprílmánaðar.
Til aðalfundar skal stjórnin boða skriflega og með sannanlegum hætti með minnst
   8 og mest 20 daga fyrirvara. Búi félagsmaður ekki í húsinu verður hann að
  tilkynna húsfélaginu um heimilisfang sem senda skal fundarboð til óski hann
                           eftir að fá það í hendur.
Í fundarboði skal greina fundartíma, fundarstað og dagskrá. Þá skal geta þeirra
    mála sem ræða á og meginefni tillagna þeirra sem leggja á fyrir fundinn.
 Vilji eigandi fá mál tekið fyrir og til atkvæðagreiðslu á aðalfundi skal hann
 greina stjórn frá því skriflega með þeim fyrirvara að unnt sé að geta þeirra í
                                  fundarboði.
                     Aðrir almennir fundir og boðun þeirra.
                  60. gr. Almennir fundir eru annars haldnir:
                     1. Þegar stjórnin telur það nauðsynlegt.
   2. Þegar þess er skriflega krafist af ^1/4 hluta félagsmanna annaðhvort miðað
   við fjölda eða eignarhluta og skulu þeir jafnframt tiltaka þau málefni sem
                    óskast rædd og tekin fyrir og afgreidd.
       3. Þá skal enn fremur halda fund í samræmi við ákvörðun fyrri fundar.
 Stjórnin skal boða til almenns fundar með minnst 4 og mest 20 daga fyrirvara.
      Búi félagsmaður ekki í húsinu verður hann að tilkynna húsfélaginu um
 heimilisfang sem senda skal fundarboð til óski hann eftir að fá það í hendur.
 Skal boða fund tryggilega. Í fundarboði skal greina tíma og stað fundarins og
              þau mál sem fyrir verða tekin og meginefni tillagna.
   Sinni stjórnin ekki án ástæðulauss dráttar kröfu skv. 2. tölul. 1. mgr. er
 viðkomandi eigendum rétt að boða sjálfir til fundarins og halda hann og telst
                hann þá löglegur að öðrum skilyrðum fullnægðum.
                              Verkefni aðalfundar.
             61. gr. Á aðalfundi skulu fyrir tekin eftirtalin mál:
                      1. Skýrsla stjórnar og umræður um hana.
           2. Framlagning ársreikninga til samþykktar og umræður um þá.
                               3. Kosning formanns.
                         4. Kosning annarra stjórnarmanna.
                               5. Kosning varamanna.
                    6. Kosning endurskoðanda og varamanns hans.
          7. Framlagning rekstrar- og framkvæmdaáætlunar fyrir næsta ár.
                            8. Ákvörðun hússjóðsgjalda.
                       9. Mál sem tiltekin eru í fundarboði.
                                  10. Önnur mál.
                            Verkefni annarra funda.
62. gr. Á öðrum húsfundum en aðalfundi skal fjalla um þau mál sem tiltekin eru í
                                  fundarboði.
 Hver félagsmaður getur skotið þeim ákvörðunum stjórnar sem honum við koma til
                                   húsfundar.
Hver félagsmaður á rétt á að fá ákveðin mál tekin fyrir til umræðu á húsfundi en
       ekki til atkvæðagreiðslu nema þess hafi verið getið í fundarboði.
 Séu allir félagsmenn mættir getur fundurinn samþykkt afbrigði og tekið mál til
 umfjöllunar og atkvæðagreiðslu þótt þeirra hafi ekki verið getið í fundarboði.
                       Gildir þetta einnig um aðalfundi.
                       Atkvæðagreiðslur og vægi atkvæða.
    63. gr. Um vægi atkvæða félagsmanna við ákvarðanir og vald og heimildir
 húsfélags og funda þess við ákvarðanatökur fer eftir ákvæðum 39.42. gr. laga
                                    þessara.
                           Fundarstjórn. Fundargerð.
   64. gr. Húsfundi er stjórnað af formanni húsfélagsins, en ef hann er ekki
      viðstaddur velur fundurinn sjálfur fundarstjóra úr hópi félagsmanna.
    Undir umsjá og á ábyrgð fundarstjóra skal rita í sérstaka fundargerðabók
meginatriði allra mála sem tekin eru fyrir og allar ákvarðanir sem teknar eru og
                hvernig atkvæði hafa fallið ef því er að skipta.
Skal fundargerðin lesin upp í lok fundar, hún leiðrétt og athugasemdir skráðar.
Skal hún síðan undirrituð af fundarstjóra og a.m.k. einum öðrum félagsmanni sem
                       fundurinn hefur tilnefnt til þess.
Fundargerðir skulu jafnan vera aðgengilegar fyrir félagsmenn og eiga þeir rétt á
                því að fá staðfest endurrit eða ljósrit þeirra.
                           Vanhæfi við ákvarðanatöku.
       65. gr. Enginn má sem félagsmaður eða umboðsmaður hans taka þátt í
  atkvæðagreiðslu um samninga eða málefni ef hann á sérstakra persónulegra eða
                    fjárhagslegra hagsmuna að gæta í málinu.
                        Stjórn, kosning, kjörgengi o.fl.
         66. gr. Í húsfélagi skal vera stjórn sem kosin er á aðalfundi.
   Stjórnina skipa að jafnaði a.m.k. þrír menn og er einn þeirra formaður sem
  kosinn skal sérstaklega. Ef þurfa þykir skal kjósa jafnmarga varamenn. Skulu
 þeir þá kjörnir sem 1., 2. og 3. varamaður og taka sæti í aðalstjórn í þeirri
                                      röð.
 Kjörgengir til stjórnar eru félagsmenn, makar þeirra eða sambúðarfólk og nánir
                  ættingjar. Skulu stjórnarmenn vera lögráða.
    Kjörtímabil stjórnar er eitt ár eða á milli aðalfunda og lýkur því í lok
               aðalfundar á því ári sem kjörtímabilið rennur út.
           Stjórnin skiptir með sér verkum eftir því sem þurfa þykir.
                     Sérstök stjórn er óþörf í minni húsum.
67. gr. Þegar um er að ræða fjöleignarhús með sex eignarhlutum eða færri er ekki
þörf á að kjósa og hafa sérstaka stjórn og fara þá allir eigendur í félagi saman
með það vald og þau verkefni sem stjórnin annars færi með samkvæmt lögum þessum.
 Einnig er heimilt í slíkum húsum að fela einum eiganda að einhverju leyti eða
öllu verkefni stjórnar og skal þá beita ákvæðum laganna um stjórn eftir því sem
                                 við á um hann.
                                Stjórnarfundir.
 68. gr. Formaður boðar til stjórnarfunda þegar hann telur þess þörf en einnig
             skal halda fund ef einhver stjórnarmaður krefst þess.
   Skal boða fund með hæfilegum fyrirvara og er þriggja daga fyrirvari jafnan
                                   nægilegur.
  Jafnan skal, ef þess er kostur, upplýsa stjórnarmenn um það fyrir fram hvaða
                           málefni verða tekin fyrir.
 Formaður stýrir stjórnarfundi en sé hann forfallaður og hafi varaformaður ekki
         verið kosinn velur stjórnin sjálf fundarstjóra úr sínum hópi.
 Stjórnin er ákvörðunarhæf þegar meiri hluti stjórnarmanna er á fundi sem hefur
                       verið boðaður á fullnægjandi hátt.
  Á stjórnarfundum er málum ráðið til lykta með einföldum meiri hluta atkvæða.
              Falli atkvæði jafnt ræður atkvæði formanns úrslitum.
 Stjórnin skal færa í fundargerðarbók meginatriði þess sem gert er og ákveðið á
    fundum. Skal fundargerðin undirrituð af öllum viðstöddum stjórnarmönnum.
            Skyldur og verkefni stjórnar. Framkvæmdastjóri. Vanhæfi.
69. gr. Stjórnin fer með sameiginleg málefni húsfélagsins milli funda og sér um
framkvæmd viðhalds og rekstur sameignarinnar og öll önnur sameiginleg málefni í
samræmi við ákvæði laga þessara, önnur lög og samþykktir og ákvarðanir húsfunda.
Stjórnin skal halda glögga reikninga yfir tekjur og gjöld húsfélagsins. Skal hún
      innheimta hjá eigendum hlutdeild þeirra í sameiginlegum kostnaði og
  hússjóðsgjöld. Þá skal stjórnin varðveita og ávaxta fjármuni húsfélagsins á
                          ábatasaman og tryggan hátt.
Stjórnin getur ráðið framkvæmdastjóra eða annan starfsmann sér til aðstoðar við
daglegan rekstur. Sé það gert gefur stjórnin starfsmanni fyrirmæli, ákveður laun
  hans og önnur kjör og hefur eftirlit með því að hann uppfylli starfsskyldur
                                     sínar.
 Stjórninni er einnig heimilt með sama hætti að fela sjálfstæðum verktaka, t.d.
                húsfélagaþjónustu, að annast tiltekin verkefni.
    Stjórnarmaður eða framkvæmdastjóri má ekki taka þátt í ákvarðanatöku og
afgreiðslu mála sem hann hefur sérstakra persónulegra eða fjárhagslegra hagsmuna
                                   að gæta í.
 Stjórn og framkvæmdastjóra er skylt að veita eigendum upplýsingar og skýringar
um öll atriði er varða málefni húsfélagsins, rekstur þess, sameiginlegt viðhald,
efnahag og fjárhagsstöðu. Skulu eigendur hafa rétt til að skoða bækur félagsins,
   reikninga og fylgiskjöl með hæfilegum fyrirvara en þó jafnan að viðstöddum
                                 stjórnarmanni.
                      Nánar um verk- og valdsvið stjórnar.
70. gr. Stjórn húsfélags er rétt og skylt að taka hvers kyns ákvarðanir sem lúta
     að venjulegum daglegum rekstri og hagsmunagæslu vegna sameignarinnar.
    Þá getur stjórnin látið framkvæma á eigin spýtur minni háttar viðhald og
     viðgerðir og bráðnauðsynlegar og brýnar ráðstafanir sem þola ekki bið.
 Sé um að ræða ráðstafanir og framkvæmdir sem ganga lengra en segir í 1. og 2.
 mgr. ber stjórninni, áður en í þær er ráðist, að leggja þær fyrir húsfund til
       umfjöllunar og ákvörðunar samkvæmt fyrirmælum laga þessara. Á það
 undantekningarlaust við um framkvæmdir sem eru verulegar hvað varðar kostnað,
 umfang og óþægindi. Gildir hér einu þótt um æskilegar og jafnvel nauðsynlegar
                            ráðstafanir sé að tefla.
                 Umboð til að skuldbinda húsfélag. Aðildarhæfi.
     71. gr. Húsfélagið er skuldbundið út á við með undirritun meiri hluta
          stjórnarmanna og skal formaður að jafnaði vera einn af þeim.
    Stofni stjórnarmenn til skuldbindinga sem falla utan heimildar þeirra og
   valdsviðs samkvæmt ákvæðum laga þessara eða ákvörðun húsfundar þá eru þeir
  ábyrgir og eftir atvikum bótaskyldir gagnvart húsfélaginu samkvæmt almennum
                                    reglum.
 Húsfélag getur verið aðili að dómsmáli, bæði til sóknar og varnar. Gildir það
      bæði um mál gegn þriðja aðila og gegn einum eða fleiri félagsmönnum.
                           Bókhald og reikningsgerð.
72. gr. Stjórnin skal sjá um að bókhald húsfélags sé fært og haldið á réttan og
                               fullnægjandi hátt.
    Skulu á tíðkanlegan hátt færðir glöggir efnahags- og rekstrarreikningar.
                     Reikningsár félagsins er almanaksárið.
                                 Endurskoðandi.
 73. gr. Endurskoðandi, sem kjörinn skal á aðalfundi til eins árs í senn, skal
                       endurskoða reikninga húsfélagsins.
Sé þess krafist af minnst ^1/4 hluta félagsmanna annaðhvort miðað við fjölda eða
                eignarhluta skal endurskoðandinn vera löggiltur.
   Endurskoðandi skal hafa aðgang að öllu bókhaldi húsfélagsins og getur hann
   krafist allra upplýsinga sem hann álítur að þýðingu hafi fyrir starf sitt.
 Endurskoðandi skal staðreyna og staðfesta að sameiginlegum kostnaði sé skipt í
                        samræmi við ákvæði laga þessara.
 Ársreikningar skulu áritaðir af endurskoðanda með eða án athugasemda eftir því
                           sem hann telur ástæðu til.
                                   Húsreglur.
74. gr. Stjórn húsfélags skal semja og leggja fyrir húsfund til samþykktar, sbr.
 1. tölul. C-liðar 41. gr., reglur um hagnýtingu sameignar og séreignar að því
                           marki sem lög þessi leyfa.
     Skulu reglur þessar, húsreglur, hafa að geyma sem ítarlegust ákvæði um
  sambýlishætti, umgengni og afnot sameignar og skiptingu afnota ef því er að
skipta, allt eftir því sem við á og eðlilegt og haganlegt þykir að reglufesta í
                                viðkomandi húsi.
       Í húsreglum fjölbýlishúsa skal m.a. fjalla um neðangreind atriði:
             1. Umgengni um sameign og um afnot hennar og hagnýtingu.
     2. Bann við röskun á svefnfriði í húsinu a.m.k. frá miðnætti til kl. 7 að
                      morgni og undanþágur frá því banni.
                   3. Skiptingu afnota sameiginlegs þvottahúss.
     4. Hvernig þrifum sameignar og umhirðu lóðar skuli háttað og hverjar séu
                          skyldur eigenda í því efni.
    5. Reglur um hunda- og/eða kattahald sé það leyft, sbr. 13. tölul. A-liðar
                                    41. gr.
                    6. Reglur um afnot sameiginlegra bílastæða.
            7. Reglur um hagnýtingu séreigna að því marki sem unnt er.
                   Sérstakar húsfélagssamþykktir. Þinglýsing.
  75. gr. Sé þörf sérstakra reglna um fjöleignarhúsið, afnot séreigna, sameign
þess, húsfélag, stjórn þess, verkefni og valdsvið þess o.fl. og að því leyti sem
ófrávíkjanleg ákvæði laga þessara standa því ekki í vegi getur húsfélag sett sér
sérstakar samþykktir með ákvörðun skv. 7. tölul. B-liðar 41. gr. eða skv. A-lið
sömu greinar ef þær hafa að geyma atriði sem allir eigendur verða að samþykkja.
Setji húsfélag sér samþykktir skv. 1. mgr. er hafa að geyma ákvæði sem víkja frá
eða eru til fyllingar fyrirmælum laga þessara þá skal þeim þinglýst. Gildir það
einnig um allar breytingar á samþykktum sem fela slíkt í sér. Sama gildir og um
aðrar ákvarðanir húsfélags en samþykktir og breytingar á þeim sem eru þess eðlis
         að til þeirra þarf samþykki allra eigenda, sbr. A-lið 41. gr.
  Þinglýsingar skv. 2. mgr. er þörf til réttarverndar gagnvart þriðja manni en
   þinglýsingin er ekki gildisskilyrði milli eigenda innbyrðis. Um þýðingu og
 skuldbindingargildi slíkra gerninga innbyrðis, þótt þeim sé ekki þinglýst, fer
              eftir ákvæðum laga þessara, svo og almennum reglum.
                               Húsfélagsdeildir.
   76. gr. Þegar húsfélag skiptist í einingar, t.d. stigahús, ráða viðkomandi
eigendur einir sameiginlegum innri málefnum, sbr. 2. mgr. 7. gr. og 3. mgr. 39.
             gr., enda bera þeir þá einir kostnaðinn, sbr. 44. gr.
   Þegar þannig háttar skulu eigendur ráða sameiginlegum málum innan vébanda
húsfélagsdeildar sem getur hvort heldur verið sjálfstæð að meira eða minna leyti
                     eða starfað innan heildarhúsfélagsins.
Gilda fyrirmæli laga þessara um húsfélög um slíkar húsfélagsdeildir, svo sem um
  ákvarðanatöku, fundi, stjórn, kostnaðarskiptingu o.fl., eftir því sem við á.

    V. kafli. Eldri samningar, kynning laganna, kærunefnd, gildistaka o.fl.
                             Gildi eldri samninga.
          77. gr. Ef fyrir liggur þinglýstur samningur, samþykktir eða
  eignaskiptayfirlýsing, gerð fyrir gildistöku laga þessara sem hafa að geyma
      ákvæði er fara í bága við ófrávíkjanleg ákvæði laganna þá skulu slík
 samningsákvæði þoka fyrir ákvæðum laganna. Þetta gildir þó ekki um samninga um
 fjöleignarhús sem hafa eingöngu að geyma atvinnustarfsemi, sbr. 2. mgr. 2. gr.
                   Kynning laganna, ráðgjöf og leiðbeiningar.
78. gr. Félagsmálaráðuneytið skal annast kynningu á lögum þessum og reglugerðum
samkvæmt þeim. Ráðherra getur ákveðið að fela Húsnæðisstofnun ríkisins eða öðrum
                             aðilum þessa kynningu.
  Félagsmálaráðherra getur einnig falið stofnuninni eða öðrum aðilum, svo sem
 hagsmunasamtökum fjöleignarhúsaeigenda, að veita eigendum upplýsingar, ráðgjöf
    og leiðbeiningar um réttindi þeirra og skyldur og önnur atriði laganna.
Kostnaður við kynningu og ráðgjöf skv. 1. og 2. mgr. greiðist úr ríkissjóði, en
     þó er heimilt að innheimta hóflegt gjald fyrir lögfræðilega ráðgjöf og
   leiðbeiningar. Þá er einnig heimilt að selja kynningar- og upplýsingarit á
                                 hóflegu verði.
                         Kærunefnd fjöleignarhúsamála.
79. gr. Félagsmálaráðherra skipar kærunefnd fjöleignarhúsamála til þriggja ára í
   senn. Nefndarmenn skulu vera þrír og skulu a.m.k. tveir vera lögfræðingar.
Tvo nefndarmenn skipar ráðherra án tilnefningar, annan sem formann og skal hann
 fullnægja almennum skilyrðum héraðsdómara skv. 1.7. tölul. 1. mgr. [13]5. gr.
   laga nr. 92/1989.^1) Einn nefndarmaður skal skipaður eftir tilnefningu frá
  Húseigendafélaginu. Varamenn skulu vera jafnmargir og skipaðir á sama hátt.
            Kostnaður við störf kærunefndar greiðist úr ríkissjóði.
                               ^1)Nú [14]l. 15/1998.
                Nánar um kærunefndina, verkefni, valdsvið o.fl.
  80. gr. Greini eigendur fjöleignarhúsa á um réttindi sín og skyldur samkvæmt
 lögum þessum geta þeir, einn eða fleiri, leitað til kærunefndarinnar og óskað
                      eftir álitsgerð um ágreiningsefnið.
 Erindi til kærunefndar skal vera skriflegt og í því skal skilmerkilega greina
  hvert sé ágreiningsefnið, hver sé krafa aðila og rökstuðningur fyrir henni.
  Skal kærunefnd gefa gagnaðila kost á að tjá sig og koma sjónarmiðum sínum og
    kröfum á framfæri. Skal gefa honum stuttan frest í því skyni. Heimilt er
   kærunefnd að kalla eftir öllum nauðsynlegum upplýsingum og gögnum og óska
              umsagnar frá öðrum sem málið snertir eða við kemur.
  Kærunefndin skal láta í té rökstutt álit svo fljótt sem kostur er og jafnan
innan tveggja mánaða frá því að erindi barst henni. Ágreiningsefnum verður eigi
                         skotið til annars stjórnvalds.
 Telji kærunefndin að lög þessi hafi verið brotin og að á rétt aðila sé hallað
                 beinir hún tilmælum til gagnaðila um úrbætur.
      Aðilar geta lagt ágreining sinn fyrir dómstóla með venjulegum hætti.
    Félagsmálaráðherra skal með reglugerð setja nánari ákvæði um erindi til
      kærunefndar, störf hennar, verkefni, valdsvið, starfsskilyrði o.fl.
                              Reglugerðarheimild.
 81. gr. Félagsmálaráðherra getur með reglugerð sett nánari ákvæði og fyrirmæli
                           um framkvæmd laga þessara.
                                  Gildistaka.
                 82. gr. Lög þessi öðlast gildi 1. janúar 1995
[Ákvæði til bráðabirgða. Fyrirmæli 16. gr. um að þinglýst eignaskiptayfirlýsing
sé skilyrði fyrir þinglýsingu á eignayfirfærslum í fjöleignarhúsum skulu koma að
                   fullu til framkvæmda [1. janúar 2001].^1)
    Þann frest og aðlögunartíma, sem hér er mælt fyrir um, skulu eigendur og
húsfélög nota til undirbúnings og gerðar eignaskiptayfirlýsinga og hlutaðeigandi
 stjórnvöld til fræðslu, kynningar og annarra undirbúningsráðstafana, sbr. 16.
                              gr. a og 78. gr.]^2)
               ^1)[15]L. 135/1998, 1. gr. ^2)[16]L. 136/1995, 7. gr.

References

   Visible links
   1. http://www.althingi.is/dba-bin/lawformpr.pl?lnr=1994026
   2. file:///altext/stjtnr.html#1993097?k5
   3. file://1993097.html
   4. file:///altext/stjt/1995.136.html
   5. file://1998044.html
   6. file:///altext/stjt/1995.136.html
   7. file:///altext/stjt/1995.136.html
   8. file:///altext/stjt/1995.136.html
   9. file:///altext/stjt/1995.136.html
  10. file:///altext/stjt/1995.136.html
  11. file://1991090.html
  12. file://1991090.html#g8
  13. file://1989092.html#g5
  14. file://1998015.html
  15. file:///altext/stjt/1998.135.html
  16. file:///altext/stjt/1995.136.html
