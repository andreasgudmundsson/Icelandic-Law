
   --------------------------------------------------------------------------

         Lög um verðbréfasjóði, fjárfestingarsjóði og fagfjárfestasjóði

                           2011 nr. 128 27. september

   --------------------------------------------------------------------------

                 Ferill málsins á Alþingi.   Frumvarp til laga.

Taka gildi 1. nóvember 2011. EES-samningurinn: IX. viðauki tilskipun 2007/16/EB.

                            I. kafli. Almenn ákvæði.
                               1. gr. Gildissvið.
 Lög þessi gilda um starfsemi og rekstur verðbréfasjóða, fjárfestingarsjóða og
                               fagfjárfestasjóða.
  Starfsheimildir verðbréfasjóða og fjárfestingarsjóða takmarkast við að veita
 viðtöku fé frá almenningi til sameiginlegrar fjárfestingar í fjármálagerningum
 og öðrum seljanlegum eignum á grundvelli áhættudreifingar samkvæmt fyrir fram
                        kunngerðri fjárfestingarstefnu.
Viðtaka fjár frá almenningi til sameiginlegrar fjárfestingar í fjármálagerningum
 og öðrum seljanlegum eignum á grundvelli áhættudreifingar samkvæmt fyrir fram
      kunngerðri fjárfestingarstefnu er einungis heimil verðbréfasjóðum og
                              fjárfestingarsjóðum.
                              2. gr. Orðskýringar.
                             Í lögum þessum merkir:
       1. Verðbréfasjóður: Sjóður sem gefur út hlutdeildarskírteini sem eru
   innleysanleg að kröfu eigenda þeirra. Sjóðurinn hefur hlotið staðfestingu
     Fjármálaeftirlitsins og hefur heimild til markaðssetningar á Evrópska
                                efnahagssvæðinu.
     2. Fjárfestingarsjóður: Sjóður sem gefur út hlutdeildarskírteini og hefur
   hlotið staðfestingu Fjármálaeftirlitsins. Sjóðurinn hefur ekki heimild til
                  markaðssetningar á Evrópska efnahagssvæðinu.
      3. Fagfjárfestasjóður: Sjóður um sameiginlega fjárfestingu sem eingöngu
                        stendur fagfjárfestum til boða.
     4. Rekstrarfélag: Fjármálafyrirtæki sem fengið hefur starfsleyfi skv. 7.
 tölul. 1. mgr. 4. gr. laga um fjármálafyrirtæki og rekur sjóði um sameiginlega
                 fjárfestingu skv. II.IV. kafla laga þessara.
    5. Vörslufyrirtæki: Fjármálafyrirtæki, samkvæmt lögum um fjármálafyrirtæki,
                sem uppfyllir skilyrði II. kafla C laga þessara.
      6. Fjármálagerningur: Fjármálagerningur samkvæmt skilgreiningu laga um
                              verðbréfaviðskipti.
       7. Peningamarkaðsgerningar: Þeir flokkar auðseljanlegra gerninga sem
 viðskipti fara venjulega fram með á skammtímamarkaði (peningamarkaði), svo sem
víxlar ríkis og sveitarfélaga, innlánsskírteini og viðskiptabréf að undanskildum
greiðsluskjölum. Líftími eða endurmatstímabil arðsemi þeirra má ekki vera umfram
                                   397 daga.
     8. Hlutdeildarskírteini: Fjármálagerningur sem er staðfesting á tilkalli
    allra þeirra sem eiga hlutdeild í sjóði um sameiginlega fjárfestingu eða
einstakri deild hans til verðbréfaeignar sjóðsins. Eigendur hlutdeildarskírteina
eiga rétt til tekna og eigna sjóðsins eða viðkomandi deildar í sama hlutfalli og
     nemur hlutdeild þeirra í heildarfjölda útgefinna hlutdeildarskírteina.
          9. Fagfjárfestir: Fagfjárfestir samkvæmt skilgreiningu laga um
                              verðbréfaviðskipti.
         10. Almenningur: Þeir sem ekki teljast til fagfjárfesta samkvæmt
                   skilgreiningu laga um verðbréfaviðskipti.
   11. Reiðufé: Laust fé sem sjóður getur notað fyrirvaralaust til fjárfestinga.
   Það telst ekki til innlána og er ekki hluti af fjárfestingarstefnu sjóðs.
   12. Innlán: Fjárfesting þar sem sérstaklega hefur verið samið um binditíma og
         vexti. Innlán eru hluti af fjárfestingarstefnu verðbréfasjóðs.
       13. Markaðssetning: Tilboð eða hvatning, með auglýsingum eða annarri
kynningu, um kaup á hlutdeildarskírteinum eða hlutum í verðbréfasjóði eða öðrum
                      sjóði um sameiginlega fjárfestingu.
    14. Staðfesting: Með staðfestingu verðbréfasjóðs eða fjárfestingarsjóðs er
átt við heimild Fjármálaeftirlitsins til handa rekstrarfélagi til að starfrækja
                       verðbréfa- eða fjárfestingarsjóð.
           3. gr. Heimildir til að hefja starfsemi. Skrá yfir sjóði.
  Fjármálaeftirlitið veitir verðbréfasjóðum staðfestingu til reksturs skv. II.
 kafla og fjárfestingarsjóðum staðfestingu skv. III. kafla. Fjármálaeftirlitið
              úrskurðar um hvort starfsemi fellur undir lög þessi.
   Fjármálaeftirlitið heldur skrá yfir verðbréfasjóði, fjárfestingarsjóði og
   fagfjárfestasjóði þar sem fram koma allar helstu upplýsingar um viðkomandi
  sjóði. Skrá yfir verðbréfasjóði og fjárfestingarsjóði skal birt opinberlega.
Breytingar á áður skráðum upplýsingum skulu tilkynntar Fjármálaeftirlitinu fyrir
                                     fram.

                          II. kafli. Verðbréfasjóðir.
                  A. Staðfesting og afturköllun staðfestingar.
                         4. gr. Veitandi staðfestingar.
 Fjármálaeftirlitið veitir verðbréfasjóðum staðfestingu. Verðbréfasjóðir fá því
aðeins staðfestingu að rekstrarfélög og vörslufyrirtæki þeirra uppfylli skilyrði
                           laga um fjármálafyrirtæki.
 Verðbréfasjóðum er heimilt að hefja starfsemi þegar staðfesting er fengin frá
 Fjármálaeftirlitinu. Óheimilt er að starfrækja verðbréfasjóð án staðfestingar
                             Fjármálaeftirlitsins.
  Óheimilt er að breyta verðbréfasjóðum í aðrar tegundir sjóða um sameiginlega
                                 fjárfestingu.
                         5. gr. Umsókn um staðfestingu.
Umsókn rekstrarfélags um staðfestingu verðbréfasjóðs skal vera skrifleg og henni
    skulu fylgja reglur sjóðsins skv. 11. gr., útboðslýsing og útdráttur úr
 útboðslýsingu skv. 51. gr., upplýsingar um stjórnendur verðbréfasjóðs og aðrar
viðeigandi upplýsingar. Fjármálaeftirlitinu er heimilt að setja nánari reglur um
                     upplýsingagjöf samkvæmt þessari grein.
                         6. gr. Veiting staðfestingar.
Ákvörðun Fjármálaeftirlitsins um veitingu staðfestingar skal tilkynnt umsækjanda
  skriflega svo fljótt sem auðið er og eigi síðar en tveimur mánuðum eftir að
  fullbúin umsókn barst. Fjármálaeftirlitið skal tilkynna umsækjanda um það án
 tafar, og eigi síðar en einum mánuði eftir að umsókn barst, þegar umsókn telst
                                 fullnægjandi.
   Fjármálaeftirlitið skal birta tilkynningar um staðfestingu verðbréfasjóða
                                  opinberlega.
                         7. gr. Synjun um staðfestingu.
 Fullnægi umsókn ekki skilyrðum laga þessara að mati Fjármálaeftirlitsins skal
                           það synja um staðfestingu.
 Synjun umsóknar skal rökstudd og tilkynnt umsækjanda innan tveggja mánaða frá
                         móttöku fullbúinnar umsóknar.
                       8. gr. Afturköllun staðfestingar.
       Fjármálaeftirlitið getur afturkallað staðfestingu verðbréfasjóðs:
     1. hafi rekstrarfélag brotið með alvarlegum hætti eða ítrekað gegn lögum
      þessum, reglugerðum eða reglum settum samkvæmt þeim eða samþykktum,
         2. uppfylli hann ekki lengur skilyrði fyrir staðfestingu að mati
                             Fjármálaeftirlitsins,
    3. hafi rekstrarfélag ekki nýtt heimild til starfsemi verðbréfasjóðs innan
tólf mánaða frá því að staðfesting var veitt, ótvírætt afsalað staðfestingu eða
        hafi starfsemi sjóðs verið hætt í meira en sex mánuði samfellt,
   4. hafi sjóðurinn ekki yfir að ráða minnst 50 millj. kr. þremur mánuðum eftir
að markaðssetning hófst eða minnst 10 millj. kr. sem skiptast á að minnsta kosti
        50 aðila þannig að hlutur hvers þeirra nemi minnst 10 þús. kr.,
    5. fari sjóðurinn á einhverjum tímapunkti niður fyrir stærðarmörk 4. tölul.
 Áður en til afturköllunar kemur skv. 2. tölul. 1. mgr. skal veittur hæfilegur
                       frestur til úrbóta sé þess kostur.
                       9. gr. Tilkynning um afturköllun.
Afturköllun á staðfestingu verðbréfasjóðs skal tilkynnt stjórn rekstrarfélags og
       rökstudd skriflega. Fjármálaeftirlitið skal birta tilkynninguna í
      Lögbirtingablaði og auglýsa í fjölmiðlum. Markaðssetji rekstrarfélag
verðbréfasjóð í öðru aðildarríki skal Fjármálaeftirlitið tilkynna afturköllunina
                  lögbærum eftirlitsaðilum í viðkomandi ríki.
                            B. Stofnun og starfsemi.
                                 10. gr. Heiti.
Verðbréfasjóðum er einum heimilt að nota í heiti sínu eða til nánari skýringar á
                    starfsemi sinni orðið verðbréfasjóður.
                                11. gr. Reglur.
  Rekstrarfélag skal setja verðbréfasjóði reglur. Eftirfarandi atriði skulu að
                          minnsta kosti koma þar fram:
                                1. Heiti sjóðsins.
           2. Hvort sjóðurinn starfi óskiptur eða í aðgreindum deildum.
                         3. Fjárfestingarstefna sjóðsins.
     4. Hvert sé vörslufyrirtæki sjóðsins og ákvæði um hvernig skipt verði um
                                vörslufyrirtæki.
                             5. Þóknun rekstrarfélags.
    6. Heimild til markaðssetningar sjóðsins á Íslandi og í öðrum ríkjum innan
                          Evrópska efnahagssvæðisins.
                7. Útgáfa hlutdeildarskírteina og innlausn þeirra.
     8. Hvernig ráðstafa skuli arði eða öðrum hagnaði af verðbréfum sjóðsins.
             9. Hvernig reikna skuli út innlausnarvirði hvers hlutar.
     10. Hvernig staðið skuli að samruna sjóðsins við aðra verðbréfasjóði eða
                           samruna deilda sama sjóðs.
                      11. Hvernig sjóði eða deild er slitið.
Ráðherra er heimilt í reglugerð að kveða nánar á um afmörkun fjárfestingarstefnu
verðbréfasjóða og upplýsingagjöf til viðskiptavina í tengslum við fjárfestingar.
    Breytingar á reglum verðbréfasjóðs öðlast gildi að fenginni staðfestingu
Fjármálaeftirlitsins. Fjármálaeftirlitinu er heimilt að fresta gildistöku í allt
   að þrjá mánuði frá staðfestingu ef ástæða er til. Fjármálaeftirlitið skal
                  tilkynna um breytingu í Lögbirtingablaðinu.
  Rekstrarfélag skal tilkynna eigendum hlutdeildarskírteina verðbréfasjóðs um
 sérhverja breytingu á reglum sjóðsins. Fjármálaeftirlitinu er heimilt að veita
             undanþágu frá þessu ákvæði og skal það gert skriflega.
                            12. gr. Deildaskipting.
  Heimilt er að starfrækja verðbréfasjóð í aðgreindum deildum. Hver sjóðsdeild
 skal hafa aðgreindan fjárhag innan rekstrarfélags. Ber þá hver deild ábyrgð á
 sínum skuldbindingum. Þó bera deildir sjóðsins óskipta ábyrgð á sameiginlegum
                                kostnaði þeirra.
  Rekstrarfélag ber ekki ábyrgð á skuldbindingum einstakra verðbréfasjóða eða
deilda þeirra og standa einvörðungu eignir hvers sjóðs eða deildar til fullnustu
skuldbindingum hvers þeirra. Ákvæði þetta víkur ekki til hliðar skaðabótaábyrgð
                                rekstrarfélags.
                              13. gr. Sjóðsmyndun.
Eignir myndast í verðbréfasjóði með samningi rekstrarfélags við viðskiptavin sem
felur því að ávaxta fjármuni sína í tilteknum verðbréfasjóði innan vébanda þess.
         Sjóðurinn myndast með afhendingu fjármuna viðskiptavinar gegn
  hlutdeildarskírteinum og samanstendur síðan af þeim eignum sem verða til við
          ráðstöfun þessara fjármuna til sameiginlegrar fjárfestingar.
                                 14. gr. Hæfi.
    Framkvæmdastjóri rekstrarfélags og sjóðstjórar skulu hafa staðist próf í
          verðbréfaviðskiptum, sbr. 53. gr. laga um fjármálafyrirtæki.
Um hæfi stjórnenda og sjóðstjóra verðbréfasjóða fer að öðru leyti eftir lögum um
                               fjármálafyrirtæki.
    Fjármálafyrirtæki skal tilkynna Fjármálaeftirlitinu um skipan og síðari
  breytingar á sjóðstjórum og framkvæmdastjórn og skulu tilkynningunni fylgja
fullnægjandi upplýsingar til að hægt sé að meta hvort skilyrðum 1. og 2. mgr. sé
                                   fullnægt.
                15. gr. Aðskilnaður reksturs og vörslu og óhæði.
Rekstrarfélag má ekki jafnframt vera vörslufyrirtæki. Meiri hluti stjórnarmanna
 rekstrarfélags verðbréfasjóða skal vera óháður móðurfélagi og vörslufyrirtæki.
Rekstrarfélög skulu vera óháð móðurfélagi og vörslufyrirtæki í störfum sínum og
        ætíð hafa hagsmuni eigenda hlutdeildarskírteina að leiðarljósi.
   Stjórnarmaður í rekstrarfélagi má ekki vera í stjórn eða lykilstarfsmaður
                       móðurfélags eða vörslufyrirtækis.
                          16. gr. Málshöfðunarréttur.
   Rekstrarfélag getur höfðað mál í eigin nafni fyrir hönd einstakra eigenda
               hlutdeildarskírteina til ógildingar á skírteinum.
 Rekstrarfélag ber ábyrgð á rekstri verðbréfasjóða og sjóðsdeilda og kemur fram
                               fyrir þeirra hönd.
                        17. gr. Rekstur verðbréfasjóða.
          Rekstur verðbréfasjóða felst m.a. í eftirfarandi verkefnum:
                1. Fjárfestingum í samræmi við fjárfestingarstefnu.
                                    2. Umsýslu:
                         a. Bókhalds- og lögfræðiþjónustu.
                          b. Þjónustu við viðskiptavini.
                  c. Mati á verðmæti verðbréfa og annarra eigna.
                                d. Innra eftirliti.
          e. Að halda og uppfæra skrá yfir eigendur hlutdeildarskírteina.
                         f. Útreikningi innlausnarvirðis.
                    g. Útgáfu og innlausn hlutdeildarskírteina.
                              h. Uppgjöri viðskipta.
               i. Vörslu hlutdeildarskírteina og gagna um viðskipti.
                                3. Áhættustýringu.
                                4. Markaðssetningu.
                   18. gr. Útvistun verkefna rekstrarfélags.
Rekstrarfélagi er aðeins heimilt að fela öðrum aðilum verkefni þau sem kveðið er
  á um í 17. gr. að fengnu samþykki Fjármálaeftirlitsins. Rekstrarfélagi er þó
aldrei heimilt að útvista öll verkefni skv. 17. gr. Meiri hluti verkefna skv. 1.
 tölul. 17. gr. skal unninn innan rekstrarfélags. Rekstrarfélag skal tryggja að
þjónustuaðili hafi hæfni, getu og öll leyfi, sem krafist er samkvæmt lögum, til
að inna af hendi útvistuð verkefni af áreiðanleika og fagmennsku. Verkefni skv.
 1. tölul. 17. gr. er ekki heimilt að fela vörslufyrirtæki eða öðru félagi fari
        hagsmunir þess ekki saman við hagsmuni rekstrarfélags og eigenda
                             hlutdeildarskírteina.
Ábyrgð rekstrarfélags gagnvart eigendum hlutdeildarskírteina helst óbreytt þó að
         það feli öðru fyrirtæki hluta af verkefnum sínum skv. 17. gr.
   Fjármálaeftirlitinu er heimilt að setja nánari reglur um útvistun verkefna
                                rekstrarfélaga.
                    19. gr. Góðir viðskiptahættir og venjur.
Rekstrarfélag skal starfrækja verðbréfasjóð í samræmi við góða viðskiptahætti og
 venjur með trúverðugleika markaðarins og hagsmuni eigenda hlutdeildarskírteina
                                að leiðarljósi.
                              C. Vörslufyrirtæki.
                      20. gr. Starfsemi vörslufyrirtækis.
 Umsjá og varðveisla eigna verðbréfasjóðs skal falin vörslufyrirtæki sem hlotið
 hefur viðurkenningu Fjármálaeftirlitsins. Fjármunum verðbréfasjóðs skal haldið
        aðgreindum frá fjármunum vörslufyrirtækis. Vörslufyrirtæki skal:
            1. tryggja að sala, útgáfa, endurkaup, innlausn og ógilding
hlutdeildarskírteina verðbréfasjóðs fari samkvæmt lögum og reglum hlutaðeigandi
                                     aðila,
    2. tryggja að innlausnarvirði hlutdeildarskírteina sé reiknað í samræmi við
                       lög og reglur hlutaðeigandi aðila,
    3. framfylgja fyrirmælum rekstrarfélags nema þau séu í andstöðu við lög og
                        samþykktir hlutaðeigandi aðila,
   4. tryggja að í viðskiptum með eignir verðbréfasjóðs sé endurgjald fyrir þær
                    innt af hendi innan eðlilegra tímamarka,
   5. tryggja að tekjum verðbréfasjóðs sé ráðstafað í samræmi við lög og reglur
                                   sjóðsins.
                          21. gr. Viðurkenndir aðilar.
    Viðskiptabankar, sparisjóðir, lánafyrirtæki, verðbréfafyrirtæki og útibú
hliðstæðra erlendra fyrirtækja sem starfa hér á landi geta hlotið viðurkenningu
                              sem vörslufyrirtæki.
  Óheimilt er að skipta um vörslufyrirtæki án samþykkis Fjármálaeftirlitsins.
                                22. gr. Ábyrgð.
         Vörslufyrirtæki ber ábyrgð gagnvart rekstrarfélagi og eigendum
 hlutdeildarskírteina vegna tjóns sem þeir kunna að verða fyrir og rekja má til
ásetnings eða gáleysis starfsmanna vörslufyrirtækis við framkvæmd verkefna þess
                                  skv. 20. gr.
  Vörslufyrirtæki er heimilt að fela öðru fyrirtæki, sem hæft er til að hljóta
viðurkenningu skv. 21. gr. eða hefur starfsleyfi sem fjármálafyrirtæki og lýtur
sambærilegu eftirliti og félög skv. 21. gr., varðveislu verðbréfa verðbréfasjóðs
  að hluta eða öllu leyti. Nú felur vörslufyrirtæki öðru fyrirtæki varðveislu
  verðbréfa verðbréfasjóðs og hefur það engin áhrif á ábyrgð vörslufyrirtækis
     gagnvart rekstrarfélagi og eigendum hlutdeildarskírteina skv. 1. mgr.
                            D. Hlutdeildarskírteini.
                      23. gr. Útgáfa hlutdeildarskírteina.
Rekstrarfélag gefur út skilríki fyrir eignarréttindum að verðbréfasjóði í formi
                     hlutdeildarskírteinis, sbr. þó 3. mgr.
 Allir sem eiga hlutdeild að verðbréfasjóði eða einstakri deild hans eiga sama
   rétt til tekna og eigna sjóðsins, eða viðkomandi deildar, í hlutfalli við
     hlutdeild sína og eru hlutdeildarskírteinin staðfesting á tilkalli til
                               eignarhlutdeildar.
   Rekstrarfélagi er ekki skylt að gefa út hlutdeildarskírteini nema eigendur
  þeirra óski eftir því enda geti þeir hvenær sem er aflað sér staðfestingar á
                        hlutdeild sinni með öðrum hætti.
   Séu hlutdeildarskírteini gefin út sem rafbréf í verðbréfamiðstöð gilda um
               útgáfuna lög um rafræna eignarskráningu verðbréfa.
    Hlutdeildarskírteini skulu skráð á nafn eða á safnreikning, sbr. lög um
                              verðbréfaviðskipti.
          Hlutdeildarskírteini eru undanþegin greiðslu stimpilgjalda.
                  24. gr. Upplýsingar í hlutdeildarskírteini.
Í hlutdeildarskírteini skulu að minnsta kosti eftirtalin atriði koma fram, sbr.
                           þó 4. og 5. mgr. 23. gr.:
            1. Nafn verðbréfasjóðs, vörslufyrirtækis og rekstrarfélags.
                2. Nafn og kennitala upphaflegs eiganda skírteinis.
      3. Hvernig hlutdeildarskírteini verði innleyst og hvaða reglur gildi um
                                 arðgreiðslur.
    4. Nafn og kennitala framsalshafa hafi skírteini gengið kaupum og sölum án
                                innlausnar þess.
 Hlutdeildarskírteini skal vera dagsett og undirritað af stjórn rekstrarfélags.
      Nafnritunin má vera prentuð eða sett fram á annan sambærilegan hátt.
                    25. gr. Skrá yfir hlutdeildarskírteini.
 Rekstrarfélag skal halda skrá yfir eigendur hlutdeildarskírteina í sjóðnum. Í
          skránni skulu að minnsta kosti eftirtalin atriði koma fram:
                           1. Nafn og kennitala eiganda.
                             2. Söludagur skírteinis.
                              3. Nafnverð skírteinis.
                     4. Heildarfjöldi útistandandi skírteina.
  Tilkynna skal eigendaskipti hlutdeildarskírteina til rekstrarfélags. Slíkar
     tilkynningar, ásamt öðrum upplýsingum sem berast varðandi eignarhald á
 skírteinum, skulu færðar inn á skrána og heimildar tilkynningar getið, sbr. þó
                                4. mgr. 23. gr.
        Ef hlutdeildarskírteini er skráð á safnreikning skal viðkomandi
    fjármálafyrirtæki veita rekstrarfélagi upplýsingar um nöfn og kennitölur
     raunverulegra eigenda, nafnverð skírteina og kaupdag þeirra hvenær sem
          rekstrarfélag óskar þess en þó eigi sjaldnar en mánaðarlega.
                             26. gr. Staðgreiðsla.
   Hlutdeildarskírteini verðbréfasjóða verða einungis seld gegn staðgreiðslu
                                   kaupverðs.
                                  E. Innlausn.
                           27. gr. Innlausnarskylda.
      Hlutdeildarskírteini skulu innleyst að kröfu eigenda samkvæmt reglum
                               verðbréfasjóðsins.
 Þrátt fyrir 1. mgr. er rekstrarfélagi heimilt samkvæmt ákvæðum reglna sjóðsins
 að fresta innlausn hlutdeildarskírteina. Frestun skal vera almenn og taka til
 allra hlutdeildarskírteina og verður einungis beitt mæli sérstakar ástæður með
því og sameiginlegir hagsmunir eigenda hlutdeildarskírteina krefjist. Frestun á
    innlausn skal ekki vara lengur en nauðsyn krefur og skal þegar tilkynnt
 Fjármálaeftirlitinu og hlutdeildarskírteinishöfum og tekur gildi við sendingu
           tilkynningar. Jafnframt skal frestun auglýst opinberlega.
  Fjármálaeftirlitið getur krafist þess að innlausn hlutdeildarskírteina verði
      frestað krefjist hagsmunir eigenda skírteinanna eða almennings þess.
Er frestun á innlausn lýkur skal tilkynna opnun sjóða með sama hætti og getur í
 2. mgr. Vari frestun lengur en fjórar vikur samfellt skal tilkynna opnun sjóða
með bréfi til hlutdeildarskírteinishafa eða öðrum sambærilegum hætti svo fljótt
                                 sem auðið er.
    Eftirlitsaðilum annarra ríkja innan Evrópska efnahagssvæðisins, þar sem
 hlutdeildarskírteini verðbréfasjóðs hafa verið sett á markað, skal tilkynnt um
              frestun innlausna samkvæmt ákvæðum þessarar greinar.
                     28. gr. Útreikningur innlausnarvirðis.
Innlausnarvirði hlutdeildarskírteina verðbréfasjóðs er markaðsvirði samanlagðra
  eigna að frádregnum skuldum sjóðsins við innlausn, svo sem skuldum hans við
innlánsstofnanir, ógreiddum umsýslu- og stjórnunarkostnaði, innheimtukostnaði og
áföllnum eða reiknuðum opinberum gjöldum, deilt niður á heildarfjölda útgefinna
                      og óinnleystra hlutdeildarskírteina.
 Ráðherra getur í reglugerð sett nánari reglur um útreikning á innlausnarvirði
        hlutdeildarskírteina verðbréfasjóða og mat á markaðsvirði eigna.
                      29. gr. Auglýsing innlausnarvirðis.
  Innlausnarvirði hlutdeildarskírteina verðbréfasjóða skal reiknað daglega og
auglýst opinberlega eigi sjaldnar en tvisvar í mánuði. Fjármálaeftirlitið getur
 ákveðið að opinber auglýsing innlausnarvirðis skuli fara fram oftar ef ástæða
                                   þykir til.
                           F. Fjárfestingarheimildir.
                      30. gr. Fjármálagerningar og innlán.
  Fjárfestingarheimildir samkvæmt þessum kafla taka til verðbréfasjóðs eða, sé
 hann deildaskiptur skv. 12. gr., til einstakra deilda hans. Verðbréfasjóði er
                eingöngu heimilt að binda fé sitt í eftirtöldu:
       1. Framseljanlegum verðbréfum og peningamarkaðsgerningum sem uppfylla
                              eftirtalin skilyrði:
     a. hafa verið skráð eða tekin til viðskipta á skipulegum verðbréfamarkaði
                   samkvæmt skilgreiningu laga um kauphallir,
   b. ganga kaupum og sölum á öðrum markaði innan Evrópska efnahagssvæðisins sem
     er opinn almenningi, starfar reglulega, lýtur opinberu eftirliti og er
    viðurkenndur með þeim hætti sem Fjármálaeftirlitið metur gildan, og/eða
    c. hafa verið skráð eða tekin til viðskipta á skipulegum verðbréfamarkaði í
ríki utan Evrópska efnahagssvæðisins eða ganga kaupum og sölum á öðrum markaði í
ríki utan Evrópska efnahagssvæðisins sem er opinn almenningi, starfar reglulega,
         lýtur opinberu eftirliti og er viðurkenndur með þeim hætti sem
                        Fjármálaeftirlitið metur gildan.
         2. Nýútgefnum verðbréfum, enda sé í skilmálum vegna útgáfu þeirra
      skuldbinding um að sótt verði um skráningu verðbréfanna á skipulegum
 verðbréfamarkaði skv. 1. tölul. Skráning verðbréfa samkvæmt þessu ákvæði skal
              fara fram eigi síðar en 180 dögum frá útgáfu þeirra.
     3. Hlutdeildarskírteinum verðbréfasjóða. Einnig er heimilt að fjárfesta í
skírteinum annarra sjóða um sameiginlega fjárfestingu enda sýni verðbréfasjóðir
  fram á það með fullnægjandi hætti að mati Fjármálaeftirlitsins að þeir lúti
   sambærilegu eftirliti og verðbréfasjóðir, samstarf Fjármálaeftirlitsins og
 lögbærra yfirvalda heimaríkis sjóðsins sé tryggt með fullnægjandi hætti, vernd
hlutdeildarskírteinishafa sé tryggð með sambærilegum hætti og í verðbréfasjóðum,
  einkum er varðar innlausnarrétt, vörslufyrirtæki, lánveitingar, lántökur og
 skortsölu, og gefin sé út ársskýrsla og árshlutauppgjör að minnsta kosti á sex
  mánaða fresti. Óheimilt er að fjárfesta í verðbréfasjóðum og öðrum sjóðum um
  sameiginlega fjárfestingu sem fjárfesta, samkvæmt reglum sínum, meira en 10%
eigna sinna í hlutdeildarskírteinum verðbréfasjóða eða hlutdeildarskírteinum eða
            hlutabréfum annarra sjóða um sameiginlega fjárfestingu.
      4. Innlánum fjármálafyrirtækja sem hafa staðfestu í ríki innan Evrópska
     efnahagssvæðisins. Þó er verðbréfasjóði heimilt að binda fé í innlánum
fjármálafyrirtækja með staðfestu utan Evrópska efnahagssvæðisins sýni hann fram
á með fullnægjandi hætti að mati Fjármálaeftirlitsins að fjármálafyrirtækin búi
     við sambærilegar reglur um áhættu og eftirlit og gilda innan Evrópska
efnahagssvæðisins. Innlán samkvæmt þessum tölulið verða að vera endurgreiðanleg
         að kröfu innlánseiganda með að hámarki tólf mánaða binditíma.
   5. Afleiðum sem skráðar eru á skipulegum verðbréfamarkaði samkvæmt skilyrðum
  1. tölul. Viðmið afleiðna skulu vera fjárfestingarheimildir samkvæmt þessari
grein, verðbréfavísitölur, vextir, gengi erlendra gjaldmiðla eða gjaldmiðlar sem
  verðbréfasjóðnum er heimilt að fjárfesta í samkvæmt ákvæðum reglna sjóðsins.
     6. Afleiðum utan skipulegra verðbréfamarkaða. Viðmið afleiðna skulu vera
fjárfestingarheimildir samkvæmt þessari grein, verðbréfavísitölur, vextir, gengi
erlendra gjaldmiðla eða gjaldmiðlar sem verðbréfasjóðnum er heimilt að fjárfesta
     í samkvæmt ákvæðum reglna sjóðsins. Gagnaðilar verðbréfasjóðs í slíkum
   afleiðuviðskiptum skulu lúta eftirliti sem Fjármálaeftirlitið metur gilt.
   Verðmæti slíkra samninga skal vera unnt að reikna daglega með áreiðanlegum
  hætti. Tryggt skal að hægt sé að selja slíka samninga samdægurs á raunvirði
                                 hverju sinni.
         7. Peningamarkaðsgerningum sem viðskipti eru með utan skipulegra
                               verðbréfamarkaða.
                             31. gr. Aðrar eignir.
Þrátt fyrir ákvæði 30. gr. er verðbréfasjóði heimilt að binda sem svarar allt að
          10% af eignum sínum í óskráðum framseljanlegum verðbréfum og
                            peningamarkaðsgerningum.
  Verðbréfasjóði er óheimilt að eiga meira en 10% í reiðufé eða auðseljanlegum
            eignum á hverjum tíma, nema slíkt sé til hagsbóta fyrir
      hlutdeildarskírteinishafa. Slíkar eignir mega þó ekki vera hluti af
                         fjárfestingarstefnu sjóðsins.
Verðbréfasjóður getur óskað eftir heimild Fjármálaeftirlitsins til að eiga meira
                    en 10% í reiðufé eða seljanlegum eignum.
                      32. gr. Yfirtaka eigna og hrávörur.
   Verðbréfasjóði er heimilt án takmarkana að yfirtaka eignir til að tryggja
 fullnustu kröfu. Eignirnar skulu seldar jafnskjótt og það er talið hagkvæmt og
  eigi síðar en innan níu mánaða frá yfirtöku eignanna. Fjármálaeftirlitinu er
heimilt að veita lengri frest sé það í þágu hagsmuna hlutdeildarskírteinishafa.
Verðbréfasjóði er óheimilt að fjárfesta í hrávörum eða heimildarskírteinum fyrir
                                     þeim.
                          33. gr. Eftirlit með áhættu.
 Rekstrarfélög skulu hafa yfir að ráða eftirlitskerfi sem gerir þeim kleift að
   vakta, meta og stýra áhættu einstakra eigna og eignasafns verðbréfasjóða á
  hverjum tíma. Fjármálaeftirlitinu er heimilt að setja nánari reglur um slíkt
                                eftirlitskerfi.
                           34. gr. Afleiðuviðskipti.
Verðbréfasjóði er ávallt skylt að eiga hæfilegar og nægjanlega verðmætar eignir
á móti metnu hámarkstapi af afleiðu. Til grundvallar slíku mati skal taka mið af
verðmæti undirliggjandi eigna, mótaðilaáhættu, ytri aðstæðum á fjármálamörkuðum
  og þeim tíma sem það tekur að fullnusta eða selja viðkomandi afleiðusamning.
Verðbréfasjóði er heimilt að eiga viðskipti með afleiður svo fremi sem samanlögð
áhætta afleiðna og undirliggjandi eigna sé undir þeim mörkum sem um getur í 35.
gr. Eftirlitskerfi skv. 33. gr. skal meta með fullnægjandi hætti virði afleiðna
                       utan skipulegra verðbréfamarkaða.
      Verðbréfasjóðir skulu gera Fjármálaeftirlitinu reglulega grein fyrir
      afleiðuviðskiptum sínum í því formi sem Fjármálaeftirlitið ákveður.
  Viðskipti með afleiður mega ekki verða til þess að verðbréfasjóður víki frá
    fjárfestingarstefnu sinni eins og hún er sett fram í reglum sjóðsins og
                                 útboðslýsingu.
 Ef verðbréf eða peningamarkaðsgerningur felur í sér afleiðu skal tekið mið af
            því þegar kröfur samkvæmt þessari grein eru uppfylltar.
   35. gr. Hámark fjárfestingar í framseljanlegum verðbréfum og innlánum sama
                                   útgefanda.
                      Verðbréfasjóði er óheimilt að binda:
      1. meira en 10% af eignum sínum í verðbréfum og peningamarkaðsgerningum
                        útgefnum af sama útgefanda, eða
        2. meira en 20% af eignum sínum í innlánum sama fjármálafyrirtækis.
  Mótaðilaáhætta vegna afleiðna utan skipulegra verðbréfamarkaða má ekki vera
                                    umfram:
      1. 10% af heildareignum sjóðs þegar mótaðili er fjármálafyrirtæki innan
 Evrópska efnahagssvæðisins eða fjármálafyrirtæki utan þess sem lýtur eftirliti
                       sem Fjármálaeftirlitið metur gilt,
     2. 5% af heildareignum sjóðs þegar mótaðili er annar en fjármálafyrirtæki
    skv. 1. tölul., en lýtur þó eftirliti sem Fjármálaeftirlitið metur gilt.
 Fjárfesti verðbréfasjóður meira en 5% í verðbréfum útgefnum af sama útgefanda
  skal samtala slíkra fjárfestinga ekki fara yfir 40% af eignum sjóðsins. Við
    útreikning samtölu skal ekki litið til innlána hjá fjármálafyrirtæki eða
   afleiðna sem gerðar eru utan skipulegra verðbréfamarkaða þegar mótaðili er
    fjármálafyrirtæki sem lýtur eftirliti sem Fjármálaeftirlitið metur gilt.
  Þrátt fyrir ákvæði 1. og 2. mgr. má heildarfjárfesting í viðskiptum við sama
aðila, í verðbréfum, peningamarkaðsgerningum, innlánum og afleiðusamningum utan
  skipulegra verðbréfamarkaða, samtals ekki fara yfir 20% af eignum sjóðsins.
Þrátt fyrir ákvæði 1. tölul. 1. mgr. er verðbréfasjóði heimilt að binda allt að
35% af eignum sínum í verðbréfum og peningamarkaðsgerningum sem eitt eða fleiri
   ríki innan Evrópska efnahagssvæðisins eða sveitarfélög þeirra, alþjóðlegar
   stofnanir, sem eitt eða fleiri þessara ríkja eru aðilar að, eða ríki utan
 Evrópska efnahagssvæðisins gefa út eða ábyrgjast. Fjárfesting í einni og sömu
 verðbréfaútgáfunni má ekki nema hærri fjárhæð en sem svarar til 30% af eignum
verðbréfasjóðs. Ekki skal tekið tillit til verðbréfa samkvæmt þessari málsgrein
               þegar reiknuð er samtala fjárfestinga skv. 3. mgr.
 Takmarkanir skv. 1.5. mgr. er óheimilt að leggja saman. Verðbréfasjóði er því
          óheimilt að binda meira en 20% af eignum sínum í verðbréfum,
    peningamarkaðsgerningum, innlánum eða afleiðum sama útgefanda eða 35% af
       verðbréfum og peningamarkaðsgerningum sama útgefanda, sbr. 5. mgr.
  Aðilar sem teljast til sömu samstæðu skulu teljast einn aðili við útreikning
                            samkvæmt þessari grein.
Samanlögð eign sjóðsins í verðbréfum útgefnum af aðilum tengdum rekstrarfélaginu
eða móðurfélagi þess, sbr. lög um fjármálafyrirtæki, skal ekki vera meiri en 20%
                               af eign sjóðsins.
Samanlögð eign sjóðsins í verðbréfum útgefnum af öðrum tengdum aðilum, sbr. lög
      um fjármálafyrirtæki, skal ekki vera meiri en 20% af eign sjóðsins.
       Traust verðbréf skv. 38. gr. eru undanþegin ákvæðum 8. og 9. mgr.
   Um skyldu rekstrarfélaga til þess að tengja saman aðila fer eftir lögum um
                               fjármálafyrirtæki.
                            36. gr. Vísitölusjóðir.
Þrátt fyrir ákvæði 35. gr. er verðbréfasjóði heimilt að fjárfesta allt að 20% af
     eign sjóðsins í hlutabréfum eða skuldabréfum sama útgefanda ef markmið
    fjárfestingarstefnu samkvæmt reglum sjóðsins er að endurspegla tiltekna
     hlutabréfa- eða skuldabréfavísitölu. Vísitalan skal hafa fullnægjandi
     áhættudreifingu, birt opinberlega og endurspegla viðkomandi markað með
                              fullnægjandi hætti.
    Fjármálaeftirlitið getur hækkað heimild skv. 1. mgr. í 35% ef vægi eins
útgefanda í vísitölunni er meira en 20%. Fjárfesting yfir 20% er aðeins leyfð í
                  hlutabréfum eða skuldabréfum eins útgefanda.
                         37. gr. Peningamarkaðssjóðir.
        Fjárfestingarheimildir peningamarkaðssjóða takmarkast af 35. gr.
 Peningamarkaðssjóði er eingöngu heimilt að fjárfesta í peningamarkaðsgerningum
eins og þeir eru skilgreindir í lögum þessum, afleiðum tengdum þessum gerningum
                      og innlánum, sbr. 4. tölul. 30. gr.
    Hámarkslíftími einstakra verðbréfa skal ekki vera lengri en 397 dagar og
   meðallíftími eignasafns peningamarkaðssjóðs má að hámarki vera 180 dagar.
                            38. gr. Traust verðbréf.
Fjármálaeftirlitið getur heimilað verðbréfasjóði að binda allt að 100% af eignum
    sínum í verðbréfum og peningamarkaðsgerningum skv. 5. mgr. 35. gr. telji
  Fjármálaeftirlitið það samrýmanlegt hagsmunum eigenda hlutdeildarskírteina.
Fjárfestingar verðbréfasjóðs skv. 1. mgr. skulu dreifast á að minnsta kosti sex
 mismunandi verðbréfaútgáfur og má fjárfesting í einni og sömu verðbréfaútgáfu
    ekki nema hærri fjárhæð en sem svarar til 30% af eignum verðbréfasjóðs.
    Skýrt skulu koma fram í reglum verðbréfasjóðs og útboðslýsingu þau ríki,
  sveitarstjórnir eða alþjóðastofnanir sem gefa út eða ábyrgjast verðbréf eða
      peningamarkaðsgerninga sem sjóðurinn hyggst fjárfesta í skv. 1. mgr.
        39. gr. Fjárfestingar í hlutdeildarskírteinum verðbréfasjóða og
                              fjárfestingarsjóða.
     Verðbréfasjóði er heimilt að fjárfesta í hlutdeildarskírteinum annarra
     verðbréfasjóða og annarra sjóða um sameiginlega fjárfestingu. Þó skal
verðbréfasjóður ekki binda meira en 20% af eignum sínum í hlutdeildarskírteinum
                einstakra verðbréfasjóða eða fjárfestingarsjóða.
Heildarfjárfesting verðbréfasjóðs í hlutdeildarskírteinum fjárfestingarsjóða má
                  ekki fara yfir 30% af eignum verðbréfasjóðs.
Verðbréfasjóði eða einstakri deild hans er óheimilt að fjárfesta meira en 50% af
 eign sinni í hlutdeildarskírteinum verðbréfasjóða og fjárfestingarsjóða innan
                              sama rekstrarfélags.
                       40. gr. Takmarkanir á eignasafni.
                Verðbréfasjóði er óheimilt að eignast meira en:
          1. 10% af hlutabréfum án atkvæðisréttar í einstöku hlutafélagi,
   2. 10% af skuldaskjölum einstakra útgefenda verðbréfa, þó aldrei umfram 25% í
                                 hverri útgáfu,
        3. 25% af hlutdeildarskírteinum verðbréfasjóðs og annarra sjóða um
                           sameiginlega fjárfestingu,
              4. 10% af peningamarkaðsgerningum einstakra útgefenda.
                            41. gr. Lán og ábyrgðir.
 Verðbréfasjóði er óheimilt að veita lán eða ganga í ábyrgð fyrir aðra, sbr. þó
    heimildir skv. 30. gr. Þó er heimilt að veita verðbréfalán sem hluta af
eðlilegri áhættustýringu. Fjármálaeftirlitinu er heimilt að setja nánari reglur
                        um verðbréfalán verðbréfasjóða.
   Verðbréfasjóði er óheimilt að taka önnur lán en skammtímalán til að standa
straum af innlausn hlutdeildarskírteina. Slík lán mega ekki nema meira en svarar
            10% af eignum sjóðsins eða einstakra deilda innan hans.
                               42. gr. Skortsala.
Verðbréfasjóði er óheimilt að selja fjármálagerninga sem ekki eru í eigu hans á
                      þeim tíma sem sala þeirra fer fram.
                        43. gr. Ráðstafanir til úrbóta.
Fari fjárfesting verðbréfasjóðs fram úr leyfilegum mörkum samkvæmt lögum þessum
    skal Fjármálaeftirlitinu án tafar tilkynnt um það og skulu þegar gerðar
ráðstafanir til úrbóta og skal lögmæltu hámarki í síðasta lagi náð innan þriggja
 mánaða. Fjármálaeftirlitið getur þó í einstökum tilvikum heimilað lengri frest
          enda sé það augljóslega í þágu eigenda hlutdeildarskírteina.
                       G. Markaðssetning utan heimalands.
 44. gr. Markaðssetning verðbréfasjóða með staðfestu í öðru ríki innan Evrópska
                         efnahagssvæðisins hér á landi.
    Erlendur verðbréfasjóður með staðfestu og staðfestingu í öðru ríki innan
 Evrópska efnahagssvæðisins getur markaðssett skírteini sín hér á landi tveimur
  mánuðum eftir að Fjármálaeftirlitið hefur fengið tilkynningu um fyrirhugaða
  starfsemi frá verðbréfasjóðnum. Hið sama gildir um starfsemi svissneskra og
    færeyskra verðbréfasjóða, enda séu sömu kröfur gerðar til þeirra og til
 verðbréfasjóða með staðfestu í ríki innan Evrópska efnahagssvæðisins og gerður
     hafi verið samstarfssamningur á milli Fjármálaeftirlitsins og lögbærra
svissneskra eða færeyskra yfirvalda. Tilkynningu skulu fylgja eftirfarandi gögn:
     1. Yfirlýsing lögbærra eftirlitsaðila í heimaríki verðbréfasjóðsins um að
  hann hafi staðfestingu í því ríki og uppfylli að öðru leyti settar kröfur í
     tilskipunum Evrópusambandsins um sjóði um sameiginlega fjárfestingu í
                          framseljanlegum verðbréfum.
                           2. Reglur verðbréfasjóðsins.
     3. Útboðslýsing og útdráttur úr útboðslýsingu. Útboðslýsing skal hafa að
             geyma upplýsingar skv. 6. tölul. þessarar málsgreinar.
     4. Endurskoðaður ársreikningur næstliðins árs, sé hann fyrirliggjandi, og
                            síðari hálfsársuppgjör.
        5. Lýsing á framkvæmd fyrirhugaðrar starfsemi eða markaðssetningar
     hlutdeildarskírteina verðbréfasjóðsins, m.a. hverjir muni annast sölu
   hlutdeildarskírteina og hafa lögformlega heimild til innlausnar fyrir hönd
       verðbréfasjóðsins og hver væntanlegur markhópur fjárfesta verður.
    6. Upplýsingar um fyrirhugaðar ráðstafanir verðbréfasjóðsins til að tryggja
rétt eigenda skírteina til útgreiðslu hagnaðar, innlausnar hlutdeildarskírteina
    og þeirra upplýsinga sem sjóðnum er skylt að miðla, m.a. upplýsingar um
    fyrirhugaðar ráðstafanir sjóðsins til að tryggja rétt viðskiptamanna ef
        sjóðurinn hyggst hætta starfsemi eða markaðssetningu hérlendis.
   Fjármálaeftirlitið getur hafnað því að verðbréfasjóður skv. 1. mgr. hefji
   markaðssetningu hér á landi ef ráðstafanir skv. 6. tölul. 1. mgr. eru ekki
   fullnægjandi eða markaðssetningin stríðir að öðru leyti gegn ákvæðum laga.
Fjármálaeftirlitið skal rökstyðja synjun skriflega til verðbréfasjóðsins áður en
 frestur skv. 1. mgr. rennur út. Fjármálaeftirlitinu er heimilt að stytta frest
skv. 1. mgr. enda hafi öll tilskilin gögn borist því og einnig er því heimilt að
 lengja frest skv. 1. mgr. þurfi að kalla eftir frekari gögnum eða ef ástæða er
                       til að ætla að til höfnunar komi.
     Fjármálaeftirlitið gengur úr skugga um eftirlit með verðbréfasjóðnum í
                heimaríkinu, starfsheimildir hans og starfsemi.
    Breytingar á áður tilkynntum atriðum samkvæmt þessari grein skulu þegar
                        tilkynntar Fjármálaeftirlitinu.
             45. gr. Markaðssetning fjárfestingarsjóða (Non-UCITS).
 Aðrir sjóðir sem hyggjast hefja markaðssetningu hlutdeildarskírteina eða hluta
 sinna hér á landi skulu sækja um heimild til Fjármálaeftirlitsins og samhliða
senda Fjármálaeftirlitinu þau gögn sem tilgreind eru í 2.6. tölul. 1. mgr. 44.
                   gr. Auk þess skal senda eftirfarandi gögn:
   1. Yfirlýsingu frá lögbæru yfirvaldi heimaríkis sjóðsins þar sem fram komi að
sjóðurinn og rekstrarfélag hans hafi staðfestingu eða starfsleyfi í samræmi við
    löggjöf heimaríkisins og lúti eftirliti þess, þ.m.t. vegna athafna þess
                                   hérlendis.
   2. Yfirlýsingu frá lögbæru yfirvaldi heimaríkis sjóðsins þess efnis að það sé
reiðubúið að veita sambærilegum íslenskum sjóðum heimild til markaðssetningar í
viðkomandi ríki. Ríki sem falla undir svæði A í viðauka I í reglum nr. 530/2003,
    um eiginfjárhlutfall fjármálafyrirtækja, eru undanþegin þessum tölulið.
    Breytingar á áður tilkynntum atriðum samkvæmt þessari grein skulu þegar
                        tilkynntar Fjármálaeftirlitinu.
 Fjármálaeftirlitið getur veitt samþykki fyrir því að sjóður skv. 1. mgr. hefji
 markaðssetningu hér á landi ef ákvæði 1. mgr. eru uppfyllt og ráðstafanir skv.
 6. tölul. 1. mgr. 44. gr. eru fullnægjandi og markaðssetningin stríðir að öðru
leyti ekki gegn ákvæðum laga. Ef Fjármálaeftirlitið hafnar markaðssetningu skal
                  það rökstyðja synjun skriflega til sjóðsins.
        46. gr. Heimild til að banna starfsemi erlendra verðbréfasjóða.
       Fjármálaeftirlitinu er heimilt að banna erlendum verðbréfasjóði og
fjárfestingarsjóði að markaðssetja skírteini sín hér á landi hafi hlutaðeigandi
verðbréfasjóður eða fjárfestingarsjóður brotið gróflega eða ítrekað gegn ákvæðum
   laga þessara, reglum settum samkvæmt þeim eða gegn ákvæðum annarra laga um
  fjármálastarfsemi. Fjármálaeftirlitið getur endurnýjað heimild sjóðsins til
markaðssetningar geti sjóðurinn sýnt fram á að hann muni uppfylla skilyrði laga
                                    þessara.
                               47. gr. Undanþága.
Undanþegnir ákvæðum 44. og 45. gr. eru erlendir verðbréfasjóðir og aðrir sjóðir
   um sameiginlega fjárfestingu sem eingöngu eru boðnir eða markaðssettir, án
  almennrar auglýsingar eða kynningar, til fagfjárfesta samkvæmt skilgreiningu
                          laga um verðbréfaviðskipti.
Sjóðir sem eingöngu hyggjast markaðssetja hluti eða hlutdeildarskírteini sín til
fagfjárfesta hér á landi skulu fyrir fram tilkynna það til Fjármálaeftirlitsins,
  ásamt upplýsingum um heimaríki sjóðsins, rekstraraðila og heimilisfang hans,
      hvort sjóður lúti reglubundnu eftirliti, ásamt öðrum upplýsingum sem
                     Fjármálaeftirlitið telur nauðsynlegar.
         48. gr. Markaðssetning íslenskra verðbréfasjóða utan Íslands.
Hyggist verðbréfasjóður markaðssetja hlutdeildarskírteini sín utan Íslands skal
     það tilkynnt Fjármálaeftirlitinu og eftirlitsaðila í því landi þar sem
                         markaðssetning er fyrirhuguð.
                               H. Upplýsingagjöf.
                   49. gr. Ársreikningur og árshlutauppgjör.
Í ársreikningi og árshlutauppgjörum rekstrarfélags skulu sérgreindar upplýsingar
   um verðbréfasjóð eða sérhverja deild hans. Ráðherra er heimilt að gefa út
  reglugerð sem kveður nánar á um sérgreindar upplýsingar um verðbréfasjóði í
               ársreikningum og árshlutauppgjörum rekstrarfélaga.
                       50. gr. Sundurliðun fjárfestinga.
     Rekstrarfélag verðbréfasjóða skal senda Fjármálaeftirlitinu skýrslu um
   sundurliðun fjárfestinga verðbréfasjóða á því formi sem Fjármálaeftirlitið
                                    ákveður.
              51. gr. Útboðslýsing og útdráttur úr útboðslýsingu.
   Rekstrarfélag skal gefa út útboðslýsingu og útdrátt úr útboðslýsingu fyrir
                                 verðbréfasjóð.
 Í útboðslýsingu skulu koma fram nauðsynlegar upplýsingar til að fjárfestum sé
  kleift að meta kosti fjárfestinga í viðkomandi verðbréfasjóði. Í útdrætti úr
           útboðslýsingu skal draga fram meginatriði útboðslýsingar.
    Rekstrarfélag skal senda Fjármálaeftirlitinu útboðslýsingu og útdrátt úr
                   útboðslýsingu í kjölfar breytinga á þeim.
                  52. gr. Nánari upplýsingar í útboðslýsingu.
 Í útboðslýsingu verðbréfasjóðs skal á ítarlegan hátt lýsa fjárfestingarstefnu
     sjóðsins og, ef við á, einstakra deilda hans og tilgreina þær tegundir
         fjárfestinga sem honum eru heimilar samkvæmt reglum sjóðsins.
Í útboðslýsingu skal tilgreina hvort sjóði, eða einstakri deild hans, er heimilt
að fjárfesta í afleiðum og, sé slíkt heimilt, hvort fjárfestingin takmarkist við
að lágmarka áhættu og fastsetja hagnað vegna verðsveiflna eða hvort hún sé liður
                             í fjárfestingarstefnu.
Nú er verðbréfasjóði, eða einstakri deild hans, heimilt samkvæmt reglum sjóðsins
    að fjárfesta í afleiðum og skal þá í útboðslýsingu lýsa á ítarlegan hátt
 hugsanlegum áhrifum afleiðna á áhættu fjárfestinga hlutdeildarskírteinishafa í
                                    sjóðnum.
 Ef bókfært virði eigna verðbréfasjóðs, eða einstakrar deildar hans, er líklegt
til að sveiflast mikið vegna samsetningar verðbréfasamvals hans eða aðferða sem
   beitt er við stjórnun verðbréfasamvals skal vakin sérstök athygli á því á
             áberandi hátt í útboðslýsingu og öðrum kynningarritum.
Fjárfesti verðbréfasjóður verulegan hluta eigna sinna í öðrum verðbréfasjóðum og
 öðrum sjóðum um sameiginlega fjárfestingu skal í útboðslýsingu hans tilgreina
hámarksstjórnunarkostnað sem verðbréfasjóðurinn sjálfur og hinir sjóðirnir skulu
     bera. Í ársreikningi verðbréfasjóðsins skal tilgreina hámarkshlutfall
 stjórnunarkostnaðar sem annars vegar verðbréfasjóðurinn sjálfur og hins vegar
                 hinir sjóðirnir, sem hann fjárfestir í, bera.
    Rekstrarfélagi er skylt að afhenda, óski eigandi hlutdeildarskírteinis í
       verðbréfasjóði eftir því, upplýsingar um aðferðafræði sjóðsins við
  áhættustýringu eigna sjóðsins með tilliti til áhættu og væntrar ávöxtunar í
                  fjárfestingum sjóðsins undangengin missiri.
 Í útboðslýsingu skal koma fram hvaða verkefnum rekstrarfélagið hefur útvistað
                                  skv. 18. gr.
 Nánar er unnt að kveða á um útboðslýsingar og útdrætti úr útboðslýsingum vegna
      verðbréfasjóða í reglugerð, m.a. um hvaða upplýsingar skuli birta í
                      útboðslýsingum og útdráttum úr þeim.
                        53. gr. Aðgengi að upplýsingum.
   Útdráttur úr útboðslýsingu skal boðinn fjárfesti endurgjaldslaust áður en
 viðskipti með hlutdeildarskírteini fara fram. Útboðslýsing auk ársreiknings og
    hálfsársuppgjörs skal ávallt vera fjárfesti í verðbréfasjóði aðgengileg
                               endurgjaldslaust.
Ársreikningur og hálfsársuppgjör skulu vera almenningi aðgengileg með þeim hætti
       sem kveðið er á um í útboðslýsingu og útdrætti úr útboðslýsingu og
                         Fjármálaeftirlitið samþykkir.
Gildandi reglur verðbréfasjóðs, útboðslýsing og útdráttur úr útboðslýsingu skulu
                          vera aðgengileg almenningi.
                                54. gr. Þóknun.
Rekstrarfélög skulu kunngera fjárfestum í verðbréfasjóði fyrir fram hvaða þóknun
  þau muni áskilja sér fyrir þjónustu sína. Breytingar á þóknun skal tilkynna
             eigendum hlutdeildarskírteina með hæfilegum fyrirvara.
Ef verðbréfasjóður fjárfestir í hlutdeildarskírteinum annarra verðbréfasjóða og
annarra sjóða um sameiginlega fjárfestingu, sem stjórnað er beint eða með umboði
  af sama rekstrarfélagi, eða öðru félagi sem rekstrarfélagið tengist í gegnum
 sameiginlegan rekstur eða stjórnendur, eða með umtalsverðri beinni eða óbeinni
 eignarhlutdeild, er rekstrarfélaginu ekki heimilt að taka þóknun fyrir áskrift
                  eða innlausn fyrir fjárfestingu í sjóðunum.
                          55. gr. Kynningarstarfsemi.
  Í auglýsingum og annarri kynningarstarfsemi verðbréfasjóða skal þess gætt að
      fram komi réttar og nákvæmar upplýsingar um starfsemi þessara aðila.
     Í auglýsingum og annarri kynningarstarfsemi verðbréfasjóða skulu m.a.
                         eftirfarandi atriði koma fram:
            1. hvort sjóður sé verðbréfasjóður eða fjárfestingarsjóður,
                             2. heiti rekstrarfélags,
                     3. upplýsingar um áhættu verðbréfasjóðs,
   4. tilvísun í útboðslýsingu og útdrátt úr útboðslýsingu og hvar megi nálgast
                                   þau gögn.
 Á heimasíðu rekstrarfélags og í öðru kynningarefni einstakra sjóða skulu koma
   fram sömu upplýsingar og kveðið er á um í 2. mgr. auk þess sem birta skal
upplýsingar um tíu stærstu útgefendur í eignasafni sjóðsins ásamt upplýsingum um
     hlutfall fjárfestingar í hverjum aðila. Einnig skal birta þar nafn- og
raunávöxtun verðbréfasjóðs síðustu þriggja reikningsára. Upplýsingar um stærstu
útgefendur sjóðsins skal uppfæra að minnsta kosti á sex vikna fresti. Jafnframt
              skulu gögn skv. 53. gr. vera aðgengileg á heimasíðu.
  Verðbréfasjóði er óheimilt að umreikna ávöxtun eins tímabils á annað lengra
                                    tímabil.
                         56. gr. Tilkynning um áhættu.
     Rekstrarfélagi ber að greina fjárfestum frá þeirri áhættu sem felst í
         fjárfestingu í verðbréfasjóði áður en viðskipti eiga sér stað.

                        III. kafli. Fjárfestingarsjóðir.
                        57. gr. Tilvísanir í II. kafla.
 Rekstrarfélag gefur út skilríki fyrir eignarréttindum að fjárfestingarsjóði í
 formi hlutdeildarskírteinis. Um fjárfestingarsjóði samkvæmt þessum kafla gilda
                           ákvæði II. kafla AD og H.
    Fjárfestingarsjóðum er einum heimilt að nota í heiti sínu eða til nánari
            skýringar á starfsemi sinni orðið fjárfestingarsjóður.
                               58. gr. Innlausn.
       Hlutdeildarskírteini fjárfestingarsjóða samkvæmt þessum kafla eru
   innlausnarskyld. Um innlausn fjárfestingarsjóða fer samkvæmt reglum sjóðs.
 Rekstrarfélagi er skylt að vekja sérstaka athygli viðskiptavinar á þeim reglum
                      sem gilda um innlausnarskyldu sjóðs.
   Þrátt fyrir 1. mgr. er fjárfestingarsjóðum heimilt samkvæmt ákvæðum reglna
 sjóðsins að fresta innlausn hlutdeildarskírteina. Frestun skal vera almenn og
  taka til allra hlutdeildarskírteina og verður einungis beitt mæli sérstakar
 ástæður með því og hagsmunir eigenda hlutdeildarskírteina krefjist. Frestun á
   innlausn skal ekki standa lengur en nauðsyn krefur og skal þegar tilkynnt
        Fjármálaeftirlitinu. Jafnframt skal frestun auglýst opinberlega.
Er frestun á innlausn lýkur skal tilkynna opnun sjóða með sama hætti og getur í
2. mgr. Standi frestun lengur en fjórar vikur samfellt skal tilkynna opnun sjóða
     með bréfi til hlutdeildarskírteinishafa eða öðrum sambærilegum hætti.
  Fjármálaeftirlitið getur krafist þess að innlausn hlutdeildarskírteina verði
      frestað krefjist hagsmunir eigenda skírteinanna eða almennings þess.
    Innlausnarvirði hlutdeildarskírteina fjárfestingarsjóða er markaðsvirði
samanlagðra eigna að frádregnum skuldum sjóðs við innlausn, svo sem skuldum hans
        við innlánsstofnanir, ógreiddum umsýslu- og stjórnunarkostnaði,
  innheimtukostnaði og áföllnum eða reiknuðum opinberum gjöldum, deilt niður á
          heildarfjölda útgefinna og óinnleystra hlutdeildarskírteina.
                        59. gr. Fjárfestingarheimildir.
Fjárfestingarheimildir verðbréfasjóða skv. 30.43. gr. eiga við um fjárfestingar
   fjárfestingarsjóða með þeim undantekningum sem fram koma í 2.7. mgr. Nýti
 fjárfestingarsjóður heimildir þessa ákvæðis skal þess skýrlega getið í reglum
                                   sjóðsins.
 Ákvæði 3. tölul. 30. gr. gildir ekki um fjárfestingarsjóði. Fjárfestingarsjóði
 er heimilt að fjárfesta í hlutdeildarskírteinum annarra sjóða um sameiginlega
   fjárfestingu en verðbréfasjóða og fjárfestingarsjóða allt að 20% af eignum
                                     sínum.
Ákvæði 1. mgr. 31. gr. gildir ekki um fjárfestingarsjóði. Fjárfestingarsjóðum er
          heimilt að fjárfesta án takmarkana í óskráðum verðbréfum og
 peningamarkaðsgerningum. Fjárfesting í verðbréfum eins útgefanda má ekki fara
                     yfir 10% af eignum fjárfestingarsjóðs.
    Ákvæði 35. gr. gilda ekki um fjárfestingarsjóði. Um hámark fjárfestingar
fjárfestingarsjóða í framseljanlegum verðbréfum og innlánum sama útgefanda gilda
                              eftirfarandi reglur:
                       1. Fjárfestingarsjóðum er heimilt að:
   a. binda allt að 20% af eignum sínum í verðbréfum og peningamarkaðsgerningum
útgefnum af sama útgefanda. Þó er heimilt að binda allt að 35% af eignum sjóðs í
   skráðum verðbréfum í kauphöll og peningamarkaðsgerningum útgefnum af sama
  útgefanda, enda sé fjárfesting yfir 20% aðeins í verðbréfum eins útgefanda,
     b. binda allt að 30% af eignum sjóðs í innlánum sama fjármálafyrirtækis,
   c. binda allt að 10% af eignum sjóðs í viðskiptum við sama aðila með afleiður
utan skipulegra verðbréfamarkaða ef mótaðili er fjármálafyrirtæki innan Evrópska
      efnahagssvæðisins eða fjármálafyrirtæki með staðfestu utan Evrópska
    efnahagssvæðisins sem lýtur eftirliti sem Fjármálaeftirlitið telur gilt,
      d. binda allt að 35% í verðbréfum, peningamarkaðsgerningum og afleiðum
  útgefnum af sama útgefanda en þá er einungis heimilt að fjárfesta yfir 20% í
 bréfum frá einum útgefanda. Þá er fjárfestingarsjóði heimilt að binda allt að
 30% af eignum sjóðs í innlánum sama fjármálafyrirtækis. Samanlögð fjárfesting
 fjárfestingarsjóðs í verðbréfum, peningamarkaðsgerningum, afleiðum og innlánum
                  sama útgefanda má aldrei verða hærri en 40%,
   e. binda allt að 35% af eignum sínum í verðbréfum og peningamarkaðsgerningum
   sem eitt eða fleiri ríki innan Evrópska efnahagssvæðisins eða sveitarfélög
þeirra, alþjóðlegar stofnanir, sem eitt eða fleiri þessara ríkja eru aðilar að,
 eða ríki utan Evrópska efnahagssvæðisins gefa út eða ábyrgjast. Fjárfesting í
 einni og sömu verðbréfaútgáfunni má ekki nema hærri fjárhæð en sem svarar til
                       30% af eignum fjárfestingarsjóðs.
   2. Ekki er heimilt að leggja saman takmarkanir er koma fram í a- og d-lið 1.
                                     tölul.
       3. Aðilar sem teljast til sömu samstæðu skulu teljast einn aðili við
                     útreikning samkvæmt þessari málsgrein.
        4. Samanlögð eign sjóðsins í verðbréfum útgefnum af aðilum tengdum
rekstrarfélaginu eða móðurfélagi þess, sbr. lög um fjármálafyrirtæki, skal ekki
                      vera meiri en 40% af eign sjóðsins.
     5. Samanlögð eign sjóðsins í verðbréfum útgefnum af öðrum tengdum aðilum,
  sbr. lög um fjármálafyrirtæki, skal ekki vera meiri en 40% af eign sjóðsins.
      6. Traust verðbréf skv. 38. gr. eru undanþegin ákvæðum 4. og 5. tölul.
   7. Um skyldu rekstrarfélaga til þess að tengja saman aðila fer eftir lögum um
                               fjármálafyrirtæki.
Ákvæði 2. mgr. 39. gr. gildir ekki um fjárfestingarsjóði. Fjárfestingarsjóðum er
  heimilt að fjárfesta án takmarkana í fjárfestingarsjóðum. Fjárfesting í sama
     fjárfestingarsjóði má ekki fara yfir 20% af eignum fjárfestingarsjóðs.
 Fjárfestingarsjóðum er heimilt að taka að láni til skamms tíma allt að 25% af
                             verðmæti eigna sjóðs.
Ákvæði 42. gr. gildir ekki um fjárfestingarsjóði. Metið hámarkstap af viðskiptum
 með verðbréf sem fjárfestingarsjóður hefur ekki ráðstöfunarrétt yfir skal ekki
   nema meiru en 20% af endurmetnu innra virði sjóðsins. Skortsala á óskráðum
                             verðbréfum er óheimil.

                         IV. kafli. Fagfjárfestasjóðir.
      60. gr. Fagfjárfestasjóðir í rekstri rekstrarfélaga verðbréfasjóða.
   Rekstrarfélögum verðbréfasjóða er heimilt að stofna sjóði um sameiginlega
  fjárfestingu sem ekki veita viðtöku fé frá almenningi (fagfjárfestasjóði) og
 gefa út hlutdeildarskírteini. Ákvæði 23.25. gr. um hlutdeildarskírteini gilda
                        um sjóði samkvæmt þessari grein.
 Rekstrarfélag ber ekki ábyrgð á skuldbindingum einstakra fagfjárfestasjóða og
standa einvörðungu eignir hvers sjóðs til fullnustu skuldbindingum hvers þeirra.
       Ákvæði þetta víkur ekki til hliðar skaðabótaábyrgð rekstrarfélags.
                       61. gr. Aðrir fagfjárfestasjóðir.
     Öðrum en rekstrarfélögum verðbréfasjóða er heimilt að stofna sjóði um
       sameiginlega fjárfestingu sem ekki veita viðtöku fé frá almenningi
       (fagfjárfestasjóði) og gefa út hlutabréf eða hlutdeildarskírteini.
 Fagfjárfestasjóð má stofna sem hlutafélag eða í öðru félagaformi. Ef sjóðurinn
  gefur út hlutdeildarskírteini gilda ákvæði 23.25. gr. eftir því sem við á.
                          62. gr. Sameiginleg ákvæði.
Óheimilt er að markaðssetja eða koma fagfjárfestasjóði á framfæri við almenning.
Fagfjárfestasjóður skal tryggja að viðskiptavinir sínir uppfylli skilyrði fyrir
  því að farið sé með þá sem fagfjárfesta, sbr. ákvæði laga um verðbréfasjóði.
Setja skal fagfjárfestasjóði reglur og fjárfestingarstefnu sem skulu ávallt vera
fjárfestum aðgengilegar. Fagfjárfestasjóður skuldbindur sig til að fylgja eftir
þeirri fjárfestingarstefnu sem hann setur sér. Í reglum sjóðsins skal tilgreina
                  eðli og ástæður mögulegra hagsmunaárekstra.
   Tilkynna skal Fjármálaeftirlitinu um stofnun fagfjárfestasjóðs innan eins
  mánaðar frá stofnun hans. Samhliða tilkynningu til Fjármálaeftirlitsins skal
senda Fjármálaeftirlitinu reglur og fjárfestingarstefnu sjóðsins. Jafnframt skal
  tilkynna Fjármálaeftirlitinu um sjóðstjóra og framkvæmdastjóra. Allar síðari
    breytingar á framangreindu skal tilkynna Fjármálaeftirlitinu tafarlaust.
 Fagfjárfestasjóður skal veita upplýsingar um eignasafn sjóðsins í ársreikningi
        og hálfsársuppgjöri sem skal ávallt vera aðgengilegt fjárfestum.
Sjóðstjórar skulu hafa staðist próf í verðbréfaviðskiptum, sbr. 53. gr. laga um
                               fjármálafyrirtæki.
    Fagfjárfestasjóðir skulu gefa Fjármálaeftirlitinu skýrslu um sundurliðun
  fjárfestinga vegna sjóða í rekstri þeirra á því formi sem Fjármálaeftirlitið
                                    ákveður.
Ábyrgð rekstrarfélags eða fagfjárfestasjóðs gagnvart hlutdeildarskírteinishöfum
   eða hluthöfum helst óbreytt þótt þriðja aðila sé falinn hluti verkefna sem
                           tengjast rekstri sjóðsins.
  Ákvæði 19. gr. um góða viðskiptahætti og 63. gr. um eftirlit gilda um sjóði
                             samkvæmt þessum kafla.

                        V. kafli. Eftirlit og reglugerð.
                               63. gr. Eftirlit.
       Fjármálaeftirlitið hefur eftirlit með að starfsemi verðbréfasjóða,
       fjárfestingarsjóða og fagfjárfestasjóða, sem og rekstrarfélaga og
vörslufyrirtækja slíkra sjóða, sé í samræmi við lög þessi og reglugerðir settar
     samkvæmt þeim. Skal Fjármálaeftirlitið eiga aðgang að öllum gögnum og
  upplýsingum hjá þeim aðilum sem lögin taka til og það telur nauðsynleg vegna
eftirlitsins. Um eftirlitið gilda, eftir því sem við getur átt, lög um opinbert
                        eftirlit með fjármálastarfsemi.
  Telji Fjármálaeftirlitið að starfsemi aðila skv. 1. mgr. brjóti gegn ákvæðum
 laga þessara, reglugerða og reglna settra samkvæmt þeim, eða sé að öðru leyti
óeðlileg, óheilbrigð eða ótraust, getur það veitt viðkomandi hæfilegan frest til
                         úrbóta nema brot séu alvarleg.
   Telji Fjármálaeftirlitið að starfsemi samkvæmt lögum þessum sé stunduð án
 tilskilinna leyfa getur það krafist gagna og upplýsinga hjá viðkomandi aðilum
  eða hjá eftirlitsskyldum aðilum sem nauðsynleg eru til að ganga úr skugga um
 hvort svo sé. Getur það krafist þess að slíkri starfsemi sé hætt þegar í stað.
 Jafnframt er því heimilt að birta opinberlega nöfn aðila sem taldir eru bjóða
                         þjónustu án tilskilinna leyfa.
                               64. gr. Reglugerð.
  Lög þessi heyra undir efnahags- og viðskiptaráðherra og er honum heimilt að
kveða nánar á um framkvæmd þeirra með reglugerð. Í reglugerð er m.a. heimilt að
   kveða á um fjárfestingarstefnu og fjárfestingarheimildir verðbréfasjóða og
   fjárfestingarsjóða, góða viðskiptahætti, útvistun verkefna rekstrarfélaga,
innlausnarvirði, markaðssetningu utan heimalands, heimildir til markaðssetningar
annarra sjóða en verðbréfasjóða utan heimalands og upplýsingagjöf verðbréfasjóða
  og fjárfestingarsjóða og eftirlit með fagfjárfestasjóðum. Í reglugerðinni er
     einnig heimilt að kveða á um notkun afleiðusamninga verðbréfasjóða og
  fjárfestingarsjóða og aðferðir til að meta áhrif þeirra á áhættu eignasafns
                                   sjóðanna.

                              VI. kafli. Viðurlög.
                           65. gr. Stjórnvaldssektir.
  Fjármálaeftirlitið getur lagt stjórnvaldssektir á hvern þann sem brýtur gegn
                                    ákvæðum:
     1. 3. mgr. 1. gr. og 2. málsl. 2. mgr. 4. gr. um að leyfisskyld starfsemi
             skuli ekki stunduð án staðfestingar eða starfsleyfis,
       2. 2. mgr. 3. gr. um skyldu til að tilkynna breytingar á áður skráðum
                                  upplýsingum,
     3. 3. mgr. 4. gr. um bann við því að breyta verðbréfasjóðum í aðra tegund
                      sjóðs um sameiginlega fjárfestingu,
     4. 10. gr. um einkarétt verðbréfasjóða til að nota til nánari skýringar á
                     starfsemi sinni orðið verðbréfasjóður,
             5. 3. mgr. 11. gr. um breytingu á reglum verðbréfasjóðs,
   6. 4. mgr. 11. gr. um tilkynningu til hlutdeildarskírteinishafa um breytingu
                               á reglum sjóðsins,
     7. 1. mgr. 14. gr. um að framkvæmdastjórar rekstrarfélaga og sjóðstjórar
                 skuli hafa lokið prófi í verðbréfaviðskiptum,
         8. 3. mgr. 14. gr. um tilkynningar um breytingu á sjóðstjórum og
                               framkvæmdastjórum,
    9. 15. gr. um aðskilnað reksturs og vörslu og óhæði rekstrarfélags gagnvart
móðurfélagi þess og vörslufyrirtæki verðbréfasjóða og skyldu rekstrarfélaga til
         að hafa hagsmuni eigenda hlutdeildarskírteina að leiðarljósi,
      10. 1. mgr. 18. gr. um útvistun verkefna rekstrarfélags verðbréfasjóðs,
             11. 20. gr. um starfsemi vörslufyrirtækis verðbréfasjóða,
       12. 2. mgr. 21. gr. um að óheimilt sé að skipta um vörslufyrirtæki án
                        samþykkis Fjármálaeftirlitsins,
        13. 1. mgr. 25. gr. um skyldu rekstrarfélags til að halda skrá yfir
                           hlutdeildarskírteinishafa,
                    14. 29. gr. um auglýsingu innlausnarvirðis,
             15. 30.43. gr. um fjárfestingarheimildir verðbréfasjóða,
     16. 1. mgr. 44. gr. um markaðssetningu verðbréfasjóðs með staðfestu innan
                    Evrópska efnahagssvæðisins hér á landi,
      17. 1. mgr. 45. gr. um markaðssetningu fjárfestingarsjóðs hér á landi,
         18. 2. mgr. 47. gr. um tilkynningu erlendra sjóða um sameiginlega
                                 fjárfestingu,
       19. 48. gr. um markaðssetningu íslenskra verðbréfasjóða utan Íslands,
                 20. 49.55. gr. um upplýsingagjöf verðbréfasjóða,
                       21. 56. gr. um tilkynningu um áhættu,
        22. 2. málsl. 1. mgr. 57. gr., sbr. 3. mgr. 4. gr., um breytingu á
     fjárfestingarsjóðum í aðra tegund sjóða um sameiginlega fjárfestingu,
    23. 2. málsl. 1. mgr. 57. gr., sbr. 3. mgr. 11. gr., um breytingu á reglum
                              fjárfestingarsjóðs,
      24. 2. málsl. 1. mgr. 57. gr., sbr. 4. mgr. 11. gr., um tilkynningu til
           hlutdeildarskírteinishafa um breytingu á reglum sjóðsins,
   25. 2. málsl. 1. mgr. 57. gr., sbr. 1. mgr. 14. gr., um að framkvæmdastjórar
  rekstrarfélaga og sjóðstjórar skuli hafa lokið prófi í verðbréfaviðskiptum,
      26. 2. málsl. 1. mgr. 57. gr., sbr. 3. mgr. 14. gr., um tilkynningar um
                 breytingu á sjóðstjórum og framkvæmdastjórum,
   27. 2. málsl. 1. mgr. 57. gr., sbr. 15. gr., um aðskilnað reksturs og vörslu
      og óhæði rekstrarfélags gagnvart móðurfélagi þess og vörslufyrirtæki
    fjárfestingarsjóða og skyldu rekstrarfélaga til að hafa hagsmuni eigenda
                      hlutdeildarskírteina að leiðarljósi,
     28. 2. málsl. 1. mgr. 57. gr., sbr. 1. mgr. 18. gr., um útvistun verkefna
                       rekstrarfélags fjárfestingarsjóðs,
    29. 2. málsl. 1. mgr. 57. gr., sbr. 20. gr., um starfsemi vörslufyrirtækis
                              fjárfestingarsjóða,
     30. 2. málsl. 1. mgr. 57. gr., sbr. 2. mgr. 21. gr., um að óheimilt sé að
          skipta um vörslufyrirtæki án samþykkis Fjármálaeftirlitsins,
        31. 2. málsl. 1. mgr. 57. gr., sbr. 49.55. gr., um upplýsingagjöf
                              fjárfestingarsjóða,
      32. 2. málsl. 1. mgr. 57. gr., sbr. 56. gr., um tilkynningu um áhættu,
    33. 2. mgr. 57. gr. um einkarétt fjárfestingarsjóða til að nota til nánari
             skýringar á starfsemi sinni orðið fjárfestingarsjóður,
             34. 59. gr. um fjárfestingarheimildir fjárfestingarsjóða,
    35. 1. mgr. 62. gr. um að óheimilt sé að markaðssetja fagfjárfestasjóð til
                                  almennings,
   36. 1. mgr. 60. gr., 61. gr. og 4. mgr. 62. gr. um stofnun fagfjárfestasjóða
          og tilkynningu um stofnun sjóðanna til Fjármálaeftirlitsins,
           37. 4. mgr. 62. gr. um skyldu fagfjárfestasjóða til að senda
                   Fjármálaeftirlitinu gögn og tilkynningar,
          38. 6. mgr. 62. gr. um að sjóðstjórar skuli hafa lokið prófi í
                              verðbréfaviðskiptum,
      39. 7. mgr. 62. gr. um skýrslugjöf rekstraraðila fagfjárfestasjóða til
  Fjármálaeftirlitsins varðandi sundurliðun fjárfestinga vegna sjóða í þeirra
            rekstri og önnur ákvæði sem gilda um fagfjárfestasjóði,
            40. sátt milli Fjármálaeftirlitsins og aðila, sbr. 66. gr.
   Þá getur Fjármálaeftirlitið lagt stjórnvaldssektir á hvern þann sem brýtur
           gróflega eða ítrekað gegn 19. gr. um góða viðskiptahætti.
    Fjármálaeftirlitinu er heimilt að leggja stjórnvaldssekt á rekstraraðila
 verðbréfasjóðs, fjárfestingarsjóðs eða fagfjárfestasjóðs brjóti hann gróflega
                 eða ítrekað gegn fjárfestingarstefnu sjóðsins.
 Sektir sem lagðar eru á einstaklinga geta numið frá 10 þús. kr. til 20 millj.
 kr. Sektir sem lagðar eru á lögaðila geta numið frá 50 þús. kr. til 50 millj.
  kr. Við ákvörðun sekta skal m.a. tekið tillit til alvarleika brots, hvað það
hefur staðið lengi, samstarfsvilja hins brotlega aðila og hvort um ítrekað brot
       er að ræða. Ákvarðanir um stjórnvaldssektir skulu teknar af stjórn
   Fjármálaeftirlitsins og eru þær aðfararhæfar. Sektir renna í ríkissjóð að
 frádregnum kostnaði við innheimtuna. Séu stjórnvaldssektir ekki greiddar innan
 mánaðar frá ákvörðun Fjármálaeftirlitsins skal greiða dráttarvexti af fjárhæð
sektarinnar. Um ákvörðun og útreikning dráttarvaxta fer eftir lögum um vexti og
                                 verðtryggingu.
 Stjórnvaldssektum verður beitt óháð því hvort lögbrot eru framin af ásetningi
                                  eða gáleysi.
   66. gr. Hafi aðili gerst brotlegur við ákvæði laga þessara eða ákvarðanir
Fjármálaeftirlitsins á grundvelli þeirra er Fjármálaeftirlitinu heimilt að ljúka
  málinu með sátt með samþykki málsaðila, enda sé ekki um að ræða meiri háttar
 brot sem refsiviðurlög liggja við. Sátt er bindandi fyrir málsaðila þegar hann
hefur samþykkt og staðfest efni hennar með undirskrift sinni. Fjármálaeftirlitið
                  setur nánari reglur um framkvæmd ákvæðisins.
    67. gr. Í máli sem beinist að einstaklingi og lokið getur með álagningu
stjórnvaldssekta eða kæru til lögreglu hefur maður, sem rökstuddur grunur leikur
  á að hafi gerst sekur um lögbrot, rétt til að neita að svara spurningum eða
  afhenda gögn eða muni nema hægt sé að útiloka að það geti haft þýðingu fyrir
ákvörðun um brot hans. Fjármálaeftirlitið skal leiðbeina hinum grunaða um þennan
                                     rétt.
68. gr. Heimild Fjármálaeftirlitsins til að leggja á stjórnvaldssektir samkvæmt
  lögum þessum fellur niður þegar fimm ár eru liðin frá því að háttsemi lauk.
 Frestur skv. 1. mgr. rofnar þegar Fjármálaeftirlitið tilkynnir aðila um upphaf
   rannsóknar á meintu broti. Rof frests hefur réttaráhrif gagnvart öllum sem
                             staðið hafa að broti.
                          69. gr. Sektir eða fangelsi.
 Það varðar sektum eða fangelsi allt að tveimur árum, liggi þyngri refsing ekki
            við broti samkvæmt öðrum lögum, að brjóta gegn ákvæðum:
     1. 3. mgr. 1. gr. og 2. málsl. 2. mgr. 4. gr. um að leyfisskyld starfsemi
             skuli ekki stunduð án staðfestingar eða starfsleyfis,
    2. 3. mgr. 4. gr. um bann við því að breyta verðbréfasjóðum í aðra sjóði um
                           sameiginlega fjárfestingu,
    3. 2. mgr. 15. gr. um aðskilnað reksturs og vörslu og óhæði rekstrarfélags
     gagnvart móðurfélagi þess og vörslufyrirtæki verðbréfasjóða og skyldu
rekstrarfélaga til að hafa hagsmuni eigenda hlutdeildarskírteina að leiðarljósi,
      4. 1. mgr. 18. gr. um útvistun verkefna rekstrarfélags verðbréfasjóðs,
             5. 20. gr. um starfsemi vörslufyrirtækis verðbréfasjóða,
             6. 30.43. gr. um fjárfestingarheimildir verðbréfasjóða,
     7. 1. mgr. 44. gr. um markaðssetningu verðbréfasjóðs með staðfestu innan
                    Evrópska efnahagssvæðisins hér á landi,
                 8. 49.55. gr. um upplýsingagjöf verðbréfasjóða,
                       9. 56. gr. um tilkynningu um áhættu,
        10. 2. málsl. 1. mgr. 57. gr., sbr. 3. mgr. 4. gr., um breytingu á
         fjárfestingarsjóðum í aðra sjóði um sameiginlega fjárfestingu,
   11. 2. málsl. 1. mgr. 57. gr., sbr. 2. mgr. 15. gr., um aðskilnað reksturs og
  vörslu og óhæði rekstrarfélags gagnvart móðurfélagi þess og vörslufyrirtæki
    fjárfestingarsjóða og skyldu rekstrarfélaga til að hafa hagsmuni eigenda
                      hlutdeildarskírteina að leiðarljósi,
     12. 2. málsl. 1. mgr. 57. gr., sbr. 1. mgr. 18. gr., um útvistun verkefna
                       rekstrarfélags fjárfestingarsjóðs,
    13. 2. málsl. 1. mgr. 57. gr., sbr. 20. gr., um starfsemi vörslufyrirtækis
                              fjárfestingarsjóða,
        14. 2. málsl. 1. mgr. 57. gr., sbr. 49.55. gr., um upplýsingagjöf
                              fjárfestingarsjóða,
      15. 2. málsl. 1. mgr. 57. gr., sbr. 56. gr., um tilkynningu um áhættu,
             16. 59. gr. um fjárfestingarheimildir fjárfestingarsjóða.
70. gr. Brot gegn lögum þessum er varða sektum eða fangelsi varða refsingu hvort
                  sem þau eru framin af ásetningi eða gáleysi.
Heimilt er að gera upptækan með dómi beinan eða óbeinan hagnað sem hlotist hefur
        af broti gegn ákvæðum laga þessara er varða sektum eða fangelsi.
  Tilraun til brots eða hlutdeild í brotum samkvæmt lögum þessum er refsiverð
                 eftir því sem segir í almennum hegningarlögum.
 71. gr. Brot gegn lögum þessum sæta aðeins rannsókn lögreglu að undangenginni
                           kæru Fjármálaeftirlitsins.
    Varði meint brot á lögum þessum bæði stjórnvaldssektum og refsingu metur
     Fjármálaeftirlitið hvort mál skuli kært til lögreglu eða því lokið með
       stjórnvaldsákvörðun hjá stofnuninni. Ef brot eru meiri háttar ber
 Fjármálaeftirlitinu að vísa þeim til lögreglu. Brot telst meiri háttar ef það
lýtur að verulegum fjárhæðum, ef verknaður er framinn með sérstaklega vítaverðum
    hætti eða við aðstæður sem auka mjög á saknæmi brotsins. Jafnframt getur
  Fjármálaeftirlitið á hvaða stigi rannsóknar sem er vísað máli vegna brota á
      lögum þessum til rannsóknar lögreglu. Gæta skal samræmis við úrlausn
                               sambærilegra mála.
Með kæru Fjármálaeftirlitsins skulu fylgja afrit þeirra gagna sem grunur um brot
  er studdur við. Ákvæði IV.VII. kafla stjórnsýslulaga gilda ekki um ákvörðun
               Fjármálaeftirlitsins um að kæra mál til lögreglu.
 Fjármálaeftirlitinu er heimilt að láta lögreglu og ákæruvaldi í té upplýsingar
og gögn sem stofnunin hefur aflað og tengjast þeim brotum sem tilgreind eru í 2.
 mgr. Fjármálaeftirlitinu er heimilt að taka þátt í aðgerðum lögreglu sem varða
               rannsókn þeirra brota sem tilgreind eru í 2. mgr.
 Lögreglu og ákæruvaldi er heimilt að láta Fjármálaeftirlitinu í té upplýsingar
og gögn sem hún hefur aflað og tengjast þeim brotum sem tilgreind eru í 2. mgr.
   Lögreglu er heimilt að taka þátt í aðgerðum Fjármálaeftirlitsins sem varða
               rannsókn þeirra brota sem tilgreind eru í 2. mgr.
  Telji ákærandi að ekki séu efni til málshöfðunar vegna ætlaðrar refsiverðrar
    háttsemi sem jafnframt varðar stjórnsýsluviðurlögum getur hann sent eða
     endursent málið til Fjármálaeftirlitsins til meðferðar og ákvörðunar.

                          VII. kafli. Gildistaka o.fl.
                              72. gr. Innleiðing.
Lög þessi fela í sér innleiðingu á tilskipun framkvæmdastjórnarinnar 2007/16/EB
      um framkvæmd tilskipunar ráðsins 85/611/EBE um samræmingu á lögum og
       stjórnsýslufyrirmælum um fyrirtæki um sameiginlega fjárfestingu í
   framseljanlegum verðbréfum (UCITS) að því er varðar útskýringu á tilteknum
skilgreiningum eins og hún var tekin upp í samninginn um Evrópska efnahagssvæðið
með ákvörðun sameiginlegu EES-nefndarinnar nr. 114/2007 sem birt var 21. febrúar
      2008 í EES-viðbæti við Stjórnartíðindi Evrópusambandsins nr. 9/2008.
                              73. gr. Gildistaka.
                    Lög þessi öðlast gildi 1. nóvember 2011

                            Ákvæði til bráðabirgða.
   I. Rekstraraðilar fagfjárfestasjóða sem eru starfandi við gildistöku laga
  þessara skulu hafa tilkynnt Fjármálaeftirlitinu um stofnun fagfjárfestasjóðs
                  skv. 60. og 61. gr. fyrir 1. desember 2011.
II. Skýrsluskil fagfjárfestasjóða skv. 62. gr. skulu hefjast 31. desember 2011.
   III. Starfandi sjóðstjórar skulu hafa lokið prófi í verðbréfaviðskiptum í
              síðasta lagi tveimur árum eftir gildistöku laganna.
