
   --------------------------------------------------------------------------

                             Lög um framhaldsskóla

                              2008 nr. 92 12. júní

   --------------------------------------------------------------------------

                 Ferill málsins á Alþingi.   Frumvarp til laga.

 Tóku gildi 1. ágúst 2008. Breytt með [1]l. 35/2009 (tóku gildi 8. apríl 2009),
   l. 89/2009 (tóku gildi 20. ágúst 2009) og l. 133/2009 (tóku gildi 30. des.
                                     2009).

                 I. kafli. Gildissvið, hlutverk og yfirstjórn.
                               1. gr. Gildissvið.
Lög þessi taka til skólastarfs á framhaldsskólastigi. Nám á framhaldsskólastigi
er skipulagt sem framhald af námi á grunnskólastigi. Það miðar að lokaprófi, svo
     sem framhaldsskólaprófi, starfsréttindaprófi, stúdentsprófi eða öðrum
   skilgreindum námslokum sem geta miðast við tiltekin störf og veitt sérstök
                              réttindi þeim tengd.
Lög þessi taka til opinberra framhaldsskóla, sbr. II. kafla, og annarra skóla á
  framhaldsskólastigi sem hlotið hafa viðurkenningu ráðherra, sbr. III. kafla.
                                2. gr. Hlutverk.
 Hlutverk framhaldsskóla er að stuðla að alhliða þroska allra nemenda og virkri
 þátttöku þeirra í lýðræðisþjóðfélagi með því að bjóða hverjum nemanda nám við
                                     hæfi.
Framhaldsskólar búa nemendur undir þátttöku í atvinnulífinu og frekara nám. Þeir
skulu leitast við að efla færni nemenda í íslensku máli, bæði töluðu og rituðu,
    efla siðferðisvitund, ábyrgðarkennd, víðsýni, frumkvæði, sjálfstraust og
umburðarlyndi nemenda, þjálfa þá í öguðum og sjálfstæðum vinnubrögðum, jafnrétti
og gagnrýninni hugsun, kenna þeim að njóta menningarlegra verðmæta og hvetja til
   þekkingarleitar. Framhaldsskólar sinna miðlun þekkingar og þjálfun nemenda
þannig að þeir öðlist færni til að gegna sérhæfðum störfum og hafi forsendur til
                         að sækja sér frekari menntun.
                               3. gr. Yfirstjórn.
 Menntamálaráðherra fer með yfirstjórn þeirra mála er lög þessi taka til og ber
                             ábyrgð á eftirfarandi:
                a. almennri stefnumótun í málefnum framhaldsskóla,
      b. aðalnámskrá og staðfestingu á námskrám og námsbrautarlýsingum skóla,
                   c. eftirliti með stjórnsýslu og skólastarfi,
        d. stuðningi við þróunarstarf í framhaldsskólum og þróun námsefnis,
             e. söfnun, úrvinnslu og miðlun upplýsinga um skólastarf.

                     II. kafli. Opinberir framhaldsskólar.
                         4. gr. Stofnun framhaldsskóla.
   Opinber framhaldsskóli er ríkisstofnun og heyrir undir menntamálaráðherra.
  Ráðherra, eftir atvikum í samstarfi við sveitarfélög, eitt eða fleiri, getur
  haft frumkvæði að stofnun opinbers framhaldsskóla. Opinber framhaldsskóli er
    stofnaður með því að Alþingi leggur skólanum til rekstrarfé í fjárlögum.
Opinberir framhaldsskólar þarfnast ekki sérstakrar viðurkenningar, en þeir skulu
 uppfylla öll almenn skilyrði fyrir viðurkenningu framhaldsskóla, sbr. 12. gr.
                              5. gr. Skólanefndir.
    Ráðherra skipar skólanefnd við framhaldsskóla til fjögurra ára í senn. Í
     skólanefnd skulu sitja fimm einstaklingar. Tveir eru skipaðir samkvæmt
tilnefningum sveitarstjórna og þrír án tilnefningar. Varamenn skulu skipaðir með
 sama hætti. Nefndin kýs sér formann til eins árs í senn. Áheyrnarfulltrúar eru
  þrír með málfrelsi og tillögurétt, einn tilnefndur af kennarafundi, einn af
      nemendafélagi skólans og einn af foreldraráði, til eins árs í senn.
  Skólameistari situr fundi skólanefndar með málfrelsi og tillögurétt. Hann er
                         framkvæmdastjóri nefndarinnar.
                          Hlutverk skólanefndar er að:
   a. marka áherslur í starfi skólans og stuðla að sem bestri þjónustu við íbúa
 á starfssvæði skólans og tengslum hans við atvinnu-, félags- og menningarlíf,
              b. vera skólameistara til samráðs um námsframboð skóla,
   c. staðfesta skólanámskrá að fenginni umsögn almenns skólafundar og fylgjast
                             með framkvæmd hennar,
    d. veita skólameistara umsögn um árlega starfs- og fjárhagsáætlun í samræmi
           við niðurstöður fjárlaga og fylgjast með framkvæmd hennar,
   e. vera skólameistara til samráðs um fjárhæð þeirra gjalda sem skólameistari
                             ákveður skv. 45. gr.,
     f. vera skólameistara til samráðs um samninga sem viðkomandi skóli gerir,
               g. vera skólameistara til samráðs um starfsmannamál,
          h. veita ráðherra umsögn um umsækjendur um stöðu skólameistara.
                             6. gr. Skólameistari.
Ráðherra skipar skólameistara í framhaldsskólum til fimm ára í senn. Skólanefnd
 veitir umsögn um umsækjendur um starf skólameistara. Kennari, sem skipaður er
 skólameistari, skal fá leyfi frá kennarastarfi sínu þann tíma sem hann gegnir
                             embætti skólameistara.
Skólameistari veitir framhaldsskóla forstöðu. Hann stjórnar daglegum rekstri og
   starfi framhaldsskóla og gætir þess að skólastarfið sé í samræmi við lög,
 reglugerðir, aðalnámskrá og önnur gildandi fyrirmæli á hverjum tíma. Hann ber
 ábyrgð á gerð fjárhagsáætlunar og að henni sé fylgt og hefur frumkvæði að gerð
                  skólanámskrár og umbótastarfi innan skólans.
                                7. gr. Skólaráð.
   Skólaráð skal vera skólameistara til samráðs og aðstoðar. Skólameistari er
oddviti skólaráðs sem auk hans skal skipað staðgengli hans og fulltrúum kennara
 og nemenda. Heimilt er að setja í reglugerð nánari ákvæði um skipan skólaráðs,
                         verksvið þess og starfshætti.
                       8. gr. Starfsfólk framhaldsskóla.
  Skólameistari ræður stjórnendur, kennara og aðra starfsmenn skólans að höfðu
                            samráði við skólanefnd.
 Skólameistari ræður staðgengil sinn til allt að fimm ára í senn. Kennari, sem
      ráðinn er staðgengill skólameistara, skal eftir atvikum fá leyfi frá
            kennarastarfi sínu þann tíma sem hann gegnir staðgöngu.
      [Um skilyrði þess að vera ráðinn skólameistari, kennari eða náms- og
starfsráðgjafi við framhaldsskóla fer eftir ákvæðum gildandi laga um menntun og
ráðningu kennara og skólastjórnenda við leikskóla, grunnskóla og framhaldsskóla
                    og laga um náms- og starfsráðgjafa.]^1)
 Óheimilt er að ráða einstakling til starfa við framhaldsskóla sem hlotið hefur
 refsidóm fyrir brot á ákvæðum XXII. kafla almennra hegningarlaga. Við ráðningu
 skal liggja fyrir sakavottorð eða heimild skólameistara til að afla upplýsinga
                                  úr sakaskrá.
   Ráðherra setur í reglugerð ákvæði um menntun og starfssvið ^1) starfsfólks
   skólasafna og annars starfsfólks framhaldsskóla, eftir því sem við á. Sama
                 gildir um starfssvið skólameistara og kennara.
                             ^1)[2]L. 35/2009, 9. gr.
                              9. gr. Skólafundir.
 Í framhaldsskólum skal halda skólafund a.m.k. einu sinni á skólaári. Rétt til
 setu á skólafundi eiga allir starfsmenn skóla ásamt fulltrúum nemenda samkvæmt
nánari ákvörðun skólameistara. Á skólafundi er rætt um málefni viðkomandi skóla.
 Skólameistari boðar til fundar, leggur fram dagskrá og stýrir fundi eða felur
        öðrum stjórn hans. Fundargerð skólafundar skal kynnt skólanefnd.
Skylt er skólameistara að halda skólafund ef þriðjungur fastra starfsmanna skóla
                                  krefst þess.
                             10. gr. Kennarafundir.
   Í framhaldsskólum skal halda kennarafund a.m.k. tvisvar sinnum á skólaári.
 Skólameistari boðar til fundar, leggur fram dagskrá og stýrir fundi eða felur
  öðrum stjórn hans. Fundargerð kennarafundar skal kynnt skólanefnd. Almennir
  kennarafundir í framhaldsskólum skulu fjalla um stefnumörkun í starfi skóla,
 m.a. námsskipan, kennsluhætti, gerð skólanámskrár, tilhögun prófa og námsmat.
  Skólanefnd, skólameistari og skólaráð geta leitað til kennarafundar um önnur
                                      mál.
 Kennarafundur kýs við upphaf haustannar fulltrúa í skólaráð. Kennarafundur kýs
                     einnig áheyrnarfulltrúa í skólanefnd.
     Allir kennarar sem starfa við skóla eiga rétt til setu á kennarafundi.
  Skólameistari undirbýr mál er fyrir kennarafund koma, en öllum sem þar eiga
                   seturétt er heimilt að bera þar fram mál.
                               11. gr. Námsorlof.
  Kennari sem starfað hefur í a.m.k. fimm ár getur óskað eftir að fá sérstakt
      námsorlof til að efla þekkingu sína og kennarahæfni. Skal hann senda
 menntamálaráðuneyti beiðni um námsorlof. Ráðuneytið getur, að fenginni umsögn
  skólameistara, veitt námsorlof allt að einu ári á föstum launum. Kennari er
nýtur námsorlofs getur jafnframt sótt um styrk til að standa straum af kostnaði
  við ferðalög og námsdvöl í sambandi við námsorlofið. Sá sem fær orlof skilar
              skýrslu til ráðuneytisins um hvernig því var varið.
   Ákvæði þessarar greinar taka einnig til skólameistara og annarra faglegra
                                  stjórnenda.
         Ráðherra setur reglugerð um námsorlof samkvæmt grein þessari.

                III. kafli. Aðrir skólar á framhaldsskólastigi.
                             12. gr. Viðurkenning.
     Ráðherra getur veitt skólum, öðrum en þeim sem falla undir II. kafla,
 viðurkenningu til kennslu á framhaldsskólastigi. Slíka skóla má starfrækja sem
sjálfseignarstofnun, hlutafélag eða með öðru viðurkenndu rekstrarformi. Skilyrði
                fyrir viðurkenningu lúta að eftirtöldum þáttum:
                         a. hlutverki og markmiðum skóla,
                     b. stjórnskipan skóla og skipulagi hans,
                     c. skólanámskrám og námsbrautarlýsingum,
                         d. fyrirkomulagi náms og kennslu,
                          e. hæfisskilyrðum starfsmanna,
                           f. inntökuskilyrðum nemenda,
                         g. réttindum og skyldum nemenda,
        h. starfsaðstöðu og aðbúnaði kennara og nemenda og þjónustu við þá,
                                i. innra gæðakerfi,
                        j. fjárhagsmálefnum og tryggingum.
  Í viðurkenningu skóla felst staðfesting á því að starfsemi viðkomandi skóla
uppfylli, á þeim tíma sem viðurkenning er veitt, almenn skilyrði laga þessara og
  reglna sem settar eru með stoð í þeim. Skóli sem hlotið hefur viðurkenningu
  hefur sjálfdæmi um starfsemi sína að öðru leyti en því sem kveðið er á um í
 lögum þessum, reglum eða öðrum stjórnvaldsfyrirmælum sem sett eru á grundvelli
                                    laganna.
    Í viðurkenningu felst ekki skuldbinding um fjárframlög úr ríkissjóði til
         viðkomandi skóla og eigi heldur ábyrgð á skuldbindingum hans.
Skóli sem hlotið hefur viðurkenningu skal leitast við að leysa úr málum er varða
    réttindi og skyldur nemenda í samræmi við lög og góða stjórnsýsluhætti.
 Uppfylli skóli, sem fengið hefur viðurkenningu, ekki skilyrði laga þessara og
 reglur og skilyrði sem sett eru á grundvelli þeirra getur ráðherra afturkallað
                                viðurkenninguna.
   Í reglugerð skal kveðið nánar á um skilyrði fyrir viðurkenningu og hvernig
 staðið er að veitingu viðurkenningar, eftirlit með starfsemi skóla, sbr. VII.
                     kafla, og afturköllun viðurkenningar.
                        13. gr. Skólameistari, kennarar.
  Stjórn skóla, sem hlýtur viðurkenningu ráðherra á grundvelli 12. gr., ræður
    skólameistara til að stýra daglegri starfsemi skólans. Hann ber ábyrgð á
starfsemi skólans í umboði stjórnar eða ábyrgðaraðila í samræmi við samþykktir,
                stofnskrá eða önnur stofnskjöl viðkomandi skóla.
Um skilyrði þess að vera ráðinn skólameistari eða kennari fer eftir ákvæðum laga
 um menntun og ráðningu kennara og skólastjórnenda við leikskóla, grunnskóla og
                                framhaldsskóla.
  Heimilt er ráðherra að víkja frá menntunarkröfum kennara í skólum sem hljóta
    viðurkenningu skv. 12. gr., enda sé þá ekki um að ræða nám sem byggist á
           aðalnámskrá framhaldsskóla heldur sérhæft starfsmiðað nám.
                        14. gr. Skóla- og kennarafundir.
          Um skóla- og kennarafundi fer samkvæmt ákvæðum 9. og 10. gr.

                       IV. kafli. Skipulag náms, námslok.
                             15. gr. Námseiningar.
 Öll vinna nemenda í framhaldsskóla skal metin í stöðluðum námseiningum og skal
  að baki hverri einingu liggja því sem næst jafnt vinnuframlag nemanda. Eitt
    námsár, sem mælir alla ársvinnu nemanda með fullnaðarárangri, veitir 60
einingar. Er þá miðað við að árlegur fjöldi vinnudaga nemenda sé að lágmarki 180
                                     dagar.
 Ráðherra setur í aðalnámskrá nánari reglur um mat á námi til eininga og vinnu
                           nemenda í framhaldsskólum.
                          16. gr. Framhaldsskólapróf.
Til að útskrifast með framhaldsskólapróf skal nemandi hafa lagt stund á nám sem
  svarar til 90120 eininga samkvæmt námskrá og námsbrautarlýsingu sem hlotið
                    hefur staðfestingu ráðherra skv. 23. gr.
                        17. gr. Próf til starfsréttinda.
 Til að útskrifast með starfsréttindapróf frá framhaldsskóla skal nemandi hafa
   lokið námi með fullnaðarárangri samkvæmt námskrá og námsbrautarlýsingu sem
            hlotið hefur staðfestingu ráðherra, sbr. einnig 23. gr.
                             18. gr. Stúdentspróf.
 Til að útskrifast með stúdentspróf frá framhaldsskóla skal nemandi hafa lokið
  námi með fullnaðarárangri samkvæmt námskrá og námsbrautarlýsingu sem hlotið
   hefur staðfestingu ráðherra, sbr. 23. gr. Námsbraut til stúdentsprófs skal
  innihalda að lágmarki 45 námseiningar er skiptast milli náms í kjarnagreinum
 framhaldsskóla, þ.e. íslensku, stærðfræði og ensku, samkvæmt nánari ákvæðum í
                                  aðalnámskrá.
    Stúdentspróf miðar m.a. að því markmiði að undirbúa nemendur undir nám á
  háskólastigi. Við mat á námsbrautarlýsingu til stúdentsprófs og staðfestingu
ráðherra á henni skal það vera tryggt að prófið uppfylli almennar kröfur háskóla
                    um undirbúning fyrir nám á háskólastigi.
                            19. gr. Önnur lokapróf.
Framhaldsskólar geta boðið nám til annarra skilgreindra námsloka en getið er um
í 16., 17. og 18. gr. á námsbrautum sem hlotið hafa staðfestingu ráðherra, sbr.
                             nánar ákvæði V. kafla.
                    20. gr. Viðbótarnám við framhaldsskóla.
   Heimilt er framhaldsskólum að hafa í boði nám í framhaldi af skilgreindum
    námslokum á framhaldsskólastigi, sbr. 17., 18. og 19. gr. Skal ráðherra
 staðfesta námsbrautarlýsingar fyrir slíkt nám, sbr. nánar ákvæði V. kafla, sem
                         og heiti viðkomandi prófgráða.
 Nám sem stundað er samkvæmt grein þessari skal metið í einingum, sbr. 15. gr.,
    og þegar við á í námseiningum háskóla, sbr. [3]6. gr. laga nr. 63/2006.
Nám sem í boði er samkvæmt grein þessari getur veitt sérstök eða aukin réttindi.

                       V. kafli. Námskrár og námsbrautir.
                              21. gr. Aðalnámskrá.
     Aðalnámskrá framhaldsskóla, er ráðherra setur, kveður á um markmið og
   fyrirkomulag skólastarfs á framhaldsskólastigi. Aðalnámskrá framhaldsskóla
         skiptist í tvo hluta, almennan hluta samkvæmt grein þessari og
námsbrautarlýsingu skv. 23. gr. Tilkynning um gildistöku aðalnámskrár eða hluta
                      hennar skal birt í Stjórnartíðindum.
       Í almennum hluta aðalnámskrár eru útfærðir starfshættir og markmið
 framhaldsskóla. Almennur hluti aðalnámskrár skal m.a. innihalda eftirfarandi:
        a. ákvæði um uppbyggingu námsbrautarlýsinga og um vægi kjarnagreina
                                framhaldsskóla,
   b. skilyrði um hvernig markmið einstakra áfanga og námsbrauta og lokamarkmið
                             náms skulu skilgreind,
                     c. viðmið um námskröfur og námsframvindu,
                        d. reglur um námsmat og vitnisburð,
    e. skilgreining á vinnustaðanámi og reglur um fyrirkomulag vinnustaðanáms,
           f. reglur um mat á starfsnámi og skilgreiningu færnimarkmiða,
     g. reglur um raunfærnimat, jafngildingu náms og mat á námi þegar nemendur
                      flytjast milli skóla eða námsbrauta,
                       h. almennar reglur um skólanámskrár,
                          i. ákvæði um mat á skólastarfi,
   j. almennar reglur um réttindi og skyldur nemenda og meðferð ágreiningsmála.
                             22. gr. Skólanámskrá.
 Sérhver framhaldsskóli skal gefa út skólanámskrá. Skólanámskrá skiptist í tvo
                 hluta, almennan hluta og námsbrautarlýsingar.
 Í almennum hluta skólanámskrár skal gerð grein fyrir starfsemi skólans, helstu
    áherslum og stefnumörkun, stjórnskipan, námsframboði og skipulagi náms,
kennsluháttum, námsmati, stuðningi, ráðgjöf og þjónustu við nemendur, réttindum
  og skyldum nemenda, foreldrasamstarfi og samstarfi við utanaðkomandi aðila,
  sjálfsmati og gæðamálum og öðru sem skóli kýs að kveða á um í skólanámskrá.
   Jafnframt skal skóli gera grein fyrir því hvernig hann uppfyllir skilyrði
 samkvæmt almennum hluta aðalnámskrár framhaldsskóla og markmið laga þessara og
                     reglna sem settar eru með stoð í þeim.
  Um setningu námsbrautarlýsinga í skólanámskrá skal farið að ákvæðum 23. gr.
Skólanámskrá skal staðfest af skólanefnd að fenginni umsögn skólafundar, sbr. 5.
              gr. Skólanefnd fylgist með framkvæmd skólanámskrár.
                          23. gr. Námsbrautarlýsingar.
 Framhaldsskólar setja sér námsbrautarlýsingar og leggja þær fyrir ráðherra til
 staðfestingar. Námsbrautarlýsingar framhaldsskóla sem hlotið hafa staðfestingu
 ráðherra eru þar með hluti af aðalnámskrá framhaldsskóla. Heimilt er að tveir
 eða fleiri framhaldsskólar standi sameiginlega að gerð námsbrautarlýsingar og
       leiti staðfestingar á henni. Tilkynning um staðfestingu ráðherra á
         námsbrautarlýsingu skal birt í Stjórnartíðindum. Brottfelling
                námsbrautarlýsingar skal auglýst með sama hætti.
    Námsbrautarlýsingar skulu byggðar upp í samræmi við ákvæði almenns hluta
        aðalnámskrár framhaldsskóla og skólanámskrár viðkomandi skóla. Í
námsbrautarlýsingu skal kveðið á um innihald og vægi áfanga í einstökum greinum,
      samhengi í námi, vægi námsþátta og lokamarkmið náms. Þar er ákveðinn
   lágmarksfjöldi áfanga og eininga í einstökum námsgreinum og inntak náms í
                                 megindráttum.
Heimilt er ráðherra að setja sérstakar reglur um flokkun og þrepaskiptingu náms
                  í samræmi við færni- og lokamarkmið námsins.
 Staðfesting ráðherra á námsbrautarlýsingu er háð því að skilyrðum aðalnámskrár
                           skv. 21. gr. sé fullnægt.
Ráðherra er heimilt að gefa út námsbrautarlýsingar sem einstakir framhaldsskólar
 geta haft til viðmiðunar í starfi sínu. Slíkar viðmiðunarnámskrár eru þá hluti
      aðalnámskrár framhaldsskóla og geta náð til eftirfarandi námsbrauta:
   a. námsbrauta sem leiða til starfsréttindaprófs, þar á meðal þeirra sem leiða
                                til sveinsprófs,
                    b. námsbrauta sem leiða til stúdentsprófs,
    c. annarra námsbrauta sem leiða til prófa og skilgreindra námsloka samkvæmt
                               ákvörðun ráðherra.
                        24. gr. Starfsgreinaráð, skipan.
Ráðherra skipar til fjögurra ára í senn starfsgreinaráð fyrir starfsgreinaflokka
 eða starfsgreinar. Í starfsgreinaráði skulu eiga sæti fimm til níu fulltrúar,
þar af tveir til fjórir tilnefndir af samtökum atvinnurekenda, tveir til fjórir
  af samtökum launþega í viðkomandi starfsgreinum og einn fulltrúi tilnefndur
  sameiginlega af Félagi íslenskra framhaldsskóla og Kennarasambandi Íslands.
                    Varamenn skulu skipaðir með sama hætti.
 Starfsgreinaráð kýs formann og varaformann úr hópi aðalmanna til tveggja ára í
      senn. Tilnefningaraðilar greiða kostnað af störfum fulltrúa sinna í
 starfsgreinaráði. Menntamálaráðuneytið greiðir kostnað af sérfræðilegri vinnu
                               við námskrárgerð.
                       25. gr. Hlutverk starfsgreinaráða.
 Starfsgreinaráð eru, hvert á sínu sviði, ráðherra til ráðgjafar um starfsnám á
             framhaldsskólastigi. Hlutverk þeirra er eftirfarandi:
       a. að gera tillögur um almenn markmið náms og skilgreina þarfir fyrir
    kunnáttu og hæfni sem námsbrautarlýsingar fyrir viðkomandi starfsgreinar
 byggjast á og eru hluti af almennum hluta aðalnámskrár framhaldsskóla og gera
                         tillögur um lokamarkmið náms,
        b. að setja viðmið fyrir skiptingu náms í skóla- og vinnustaðanám,
   c. að gera tillögur um uppbyggingu og inntak prófa í einstökum starfsgreinum,
      d. að halda skrá yfir fyrirtæki og vinnustaði sem uppfylla skilyrði til
                         vinnustaðanáms, sbr. 28. gr.,
    e. að gera tillögur að námsbrautarlýsingum fyrir einstakar námsbrautir sem
           framhaldsskólar geta haft til viðmiðunar, sbr. 23. gr., og
    f. að veita ráðherra umsögn um námsbrautarlýsingar starfsnáms sem einstakir
       skólar leita eftir staðfestingu á af hálfu ráðherra, sbr. 23. gr.
     Ráðherra getur leitað álits starfsgreinaráðs við mat á beiðni skóla um
                          viðurkenningu, sbr. 12. gr.
Menntamálaráðuneytið greiðir kostnað af sérfræðilegri vinnu sem unnin er skv. a-
                                og d-lið 1. mgr.
  Ráðherra setur reglugerð^1) um skipan starfsgreinaráða, sbr. 24. gr., og um
                                 störf þeirra.
                         ^1)Rg. 711/2009, sbr. 1007/2009.
                                26. gr. Fagráð.
        Starfsgreinaráð geta stofnað fagráð fyrir hverja starfsgrein eða
     starfsgreinaflokka sem eru skipuð fulltrúum einstakra starfsgreina og
 fagkennurum skóla og/eða öðrum sérfræðingum. Fagráð veitir ráðgjöf um nýjungar
og þróun starfsgreina á viðkomandi sviði og gerir tillögur um sérstök tilrauna-
   og þróunarverkefni. Starfsgreinaráð móta að öðru leyti reglur um verksvið
                                    fagráða.
                 27. gr. Starfsgreinanefnd, skipun og hlutverk.
  Formenn starfsgreinaráða skipa sérstaka starfsgreinanefnd, ásamt formanni og
                 varaformanni sem eru skipaðir án tilnefningar.
Hlutverk starfsgreinanefndar er að vera ráðherra til ráðgjafar um stefnumótun í
 starfsnámi og framkvæmd starfsnáms, að vera vettvangur samráðs og samræmingar
  milli starfsgreinaráða og að veita álit á skiptingu og flokkun starfsgreina
                            milli starfsgreinaráða.
     Starfsgreinaráð greiða kostnað af störfum fulltrúa sinna í nefndinni.
     Menntamálaráðuneytið greiðir kostnað af fulltrúum sem skipaðir eru án
                                 tilnefningar.
                             28. gr. Vinnustaðanám.
Verknám og starfsþjálfun á vinnustað byggist á almennum ákvæðum aðalnámskrár um
                                nám á vinnustað.
 Skóli ber ábyrgð á gerð sérstaks starfsþjálfunarsamnings um vinnustaðanám við
vinnustað, samtök eða aðila sem er hæfur til að veita nemanda tilskilda þjálfun
     og menntun. Starfsþjálfunarsamningar skulu kveða á um rétt og skyldur
     vinnuveitanda, skóla og nemanda, markmið vinnustaðanáms og gæðakröfur,
                gildistíma, meðferð ágreinings og samningsslit.
  Sé þörf á því að gera sérstakan ráðningarsamning milli nema og vinnuveitanda
 skal skóli staðfesta hann. Skulu slíkir samningar vera í samræmi við gildandi
                 kjarasamninga um nema í viðkomandi starfsnámi.
   Starfsgreinaráð skulu halda skrá yfir fyrirtæki og vinnustaði sem uppfylla
                          skilyrði til vinnustaðanáms.
  Skóli getur með samningi falið aðila utan hans umsýslu með gerð og skráningu
   samninga og um eftirlit með þeim. Jafnframt má fela fulltrúa á vegum slíks
  umsýsluaðila að staðfesta og eftir atvikum að slíta námssamningi, enda sé þá
      gætt málsmeðferðar samkvæmt stjórnsýslulögum og nánari fyrirmælum í
   starfsþjálfunar- eða ráðningarsamningi. Verði ágreiningur um réttindi eða
     skyldur nemenda vegna framkvæmdar umsýsluaðila sker skólameistari úr.
Ráðherra er heimilt, að fenginni umsögn aðila vinnumarkaðar og samtaka nemenda,
    að setja reglugerð^1) um vinnustaðanám, starfsþjálfun á vinnustað og um
          heimildir skóla til þess að fela aðila utan hans umsýslu með
                     starfsþjálfunarsamningum, sbr. 5. mgr.
                         ^1)Rg. 697/2009, sbr. 1103/2009.
                             29. gr. Kjarnaskólar.
Ráðherra getur gert framhaldsskóla að kjarnaskóla á tilteknu sviði um lengri eða
  skemmri tíma. Kjarnaskóli hefur forgöngu um að þróa námsefni, námsskipan og
  kennsluaðferðir og aðstoðar aðra skóla og fyrirtæki við umbætur í kennslu og
                          þjálfun á viðkomandi sviði.
 Í samningi, er ráðherra gerir við skóla er tekur að sér hlutverk kjarnaskóla,
 skal verkefnið skilgreint, stjórnun þess, lengd samningstíma og hvernig úttekt
  þess skuli háttað. Hagsmunaaðilar á vinnumarkaði og starfsgreinaráð geta átt
                           aðild að slíkum samningi.
   Menntamálaráðuneytið leggur kjarnaskólum til sérstakar fjárveitingar vegna
                           samningsbundinna verkefna.
                                30. gr. Námsmat.
       Almennt námsmat í framhaldsskóla er í höndum kennara, undir umsjón
   skólameistara. Matið byggist á markmiðum skólastarfs sem kveðið er á um í
                          aðalnámskrá og skólanámskrá.
  Nemandi á rétt til að fá útskýringar á mati er liggur að baki lokaeinkunn í
  námsáfanga innan fimm virkra daga frá birtingu einkunnar. Vilji nemandi, sem
ekki hefur náð lágmarkseinkunn, þá eigi una mati kennarans getur hann snúið sér
 til skólameistara og óskað eftir mati sérstaks prófdómara. Þá skal kveðja til
 óvilhallan prófdómara sem metur prófúrlausnir. Úrskurður hans er endanlegur og
                    verður ekki skotið til æðra stjórnvalds.
     Þeir nemendur sem hyggjast ljúka stúdentsprófi skulu hafa lokið öllum
 námsáföngum samkvæmt námskrá með fullnægjandi árangri samkvæmt mati viðkomandi
skóla. Í kjarnagreinum framhaldsskóla, sbr. 18. gr., skal námsmat í lokaáföngum
   til stúdentsprófs taka mið af viðmiðunarprófum sem ráðherra lætur í té eða
  viðurkennir. Jafnframt getur ráðherra ákveðið að leggja fyrir könnunarpróf í
    einstökum námsgreinum framhaldsskóla, svo og færnipróf, sbr. 23. gr. um
                               færnimarkmið náms.
 Námi í löggiltum iðngreinum lýkur með sveinsprófi. Ráðherra setur reglugerð^1)
um uppbyggingu og framkvæmd sveinsprófa. Heimilt er ráðherra að skipa sérstakar
sveinsprófsnefndir í löggiltum iðngreinum til að annast samræmingu, framkvæmd og
       mat í tengslum við prófhald. Heimilt er ráðherra jafnframt að fela
             sveinsprófsnefnd mat á annarri iðnmenntun þegar við á.
Ráðherra setur reglugerð þar sem nánar er kveðið á um fyrirkomulag og framkvæmd
     færni- og könnunarprófa sem lögð eru fyrir nemendur í framhaldsskólum.
                                 ^1)Rg. 698/2009.
                   31. gr. Viðurkenning á námi og raunfærni.
Nemandi sem flyst á milli skóla sem starfa samkvæmt aðalnámskrá framhaldsskóla á
rétt á því að fá nám sem hann hefur lokið metið til eininga í viðtökuskóla, enda
  falli námið að námskrá og námsbrautarlýsingum viðkomandi skóla. Viðurkennda
       námsþætti sem falla utan brautarkjarna ber að meta sem valgreinar.
 Nemandi sem innritast í framhaldsskóla á rétt á því að raunfærni hans sé metin
       til náms og námseininga, enda falli metin raunfærni að námskrá og
  námsbrautarlýsingum viðkomandi skóla. Viðurkennda raunfærni sem fellur utan
                   brautarkjarna ber að meta sem valgreinar.
  Ráðherra setur í aðalnámskrá reglur um viðurkenningu náms og raunfærnimat og
                                 tilhögun þess.

                              VI. kafli. Nemendur.
                       32. gr. Innritun, réttur til náms.
Þeir sem lokið hafa grunnskólanámi, hafa hlotið jafngilda undirstöðumenntun eða
 hafa náð 16 ára aldri eiga rétt á að hefja nám í framhaldsskóla. Þeir sem rétt
 eiga á að hefja nám í framhaldsskóla samkvæmt málsgrein þessari eiga jafnframt
rétt á því að stunda nám í framhaldsskóla til 18 ára aldurs, sbr. ákvæði 2. gr.
                                   og 33. gr.
   Hver framhaldsskóli ber ábyrgð á innritun nemenda, en í samningi skóla og
menntamálaráðuneytis skv. 44. gr. skal kveðið sérstaklega á um skyldur einstakra
   framhaldsskóla við innritun nemenda og þær forsendur sem skóli leggur til
grundvallar innritun nemenda. Heimilt er framhaldsskóla að gera sérstakar kröfur
     um undirbúning og námsárangur vegna innritunar á einstakar námsbrautir
                                framhaldsskóla.
   Heimilt er ráðherra að setja í reglugerð^1) nánari fyrirmæli og ákvæði um
                               innritun nemenda.
                                 ^1)Rg. 1150/2008.
                      33. gr. Skólareglur og meðferð mála.
    Í skólanámskrá hvers skóla skulu vera reglur þar sem gerð er grein fyrir
  réttindum og skyldum nemenda. Skólareglur skulu geyma ákvæði um eftirfarandi
                                     þætti:
                                   a. skólasókn,
                              b. hegðun og umgengni,
                     c. námsmat, námsframvindu og prófareglur,
                      d. viðurlög vegna brota á skólareglum,
           e. reglur um meðferð ágreiningsmála og um beitingu viðurlaga.
   Við ákvörðun skólameistara um rétt eða skyldu nemenda skv. 2. mgr. 1. gr.
 stjórnsýslulaga, svo sem brottvísun úr skóla í fleiri en einn skóladag eða að
 nemanda sé meinað að sækja kennslutíma í ákveðnu fagi eða námsgrein um nokkurt
skeið, skal fylgja reglum stjórnsýslulaga um málsmeðferð. Ákvörðun skólameistara
    er kæranleg til menntamálaráðuneytis. Um málskot gilda ákvæði VII. kafla
                                stjórnsýslulaga.
                        34. gr. Nemendur með sérþarfir.
 Á framhaldsskólastigi skal veita nemendum með fötlun, sbr. [4]2. gr. laga nr.
  59/1992, um málefni fatlaðra, og nemendum með tilfinningalega eða félagslega
  örðugleika kennslu og sérstakan stuðning í námi. Látin skal í té sérfræðileg
 aðstoð og viðeigandi aðbúnaður eftir því sem þörf krefur. Nemendur með fötlun
       skulu stunda nám við hlið annarra nemenda eftir því sem kostur er.
    Ráðherra getur í samningi við framhaldsskóla heimilað rekstur sérstakra
            námsbrauta við framhaldsskóla fyrir nemendur með fötlun.
Nemendur með leshömlun skulu eiga aðgang að sérsniðnum námsgögnum eftir því sem
 við verður komið. Framhaldsskóli gerir grein fyrir því í skólanámskrá hvernig
staðið er að skimun og greiningu leshömlunar, ásamt eftirfylgni og stuðningi við
                    nemendur sem greindir eru með leshömlun.
Framhaldsskólar skulu leitast við að veita þeim nemendum sérstakan stuðning sem
            eiga við sértæka námsörðugleika að stríða eða veikindi.
 Ráðherra getur sett reglugerð með nánari ákvæðum um réttindi, kennslu og nám í
  framhaldsskólum. Einnig skal í reglugerð kveðið á um rétt heyrnarskertra eða
       heyrnarlausra nemenda til sérstakrar kennslu í íslensku táknmáli.
           35. gr. Tungumál, nemendur með annað móðurmál en íslensku.
              Kennsla í framhaldsskólum skal fara fram á íslensku.
        Heimilt er að nám fari fram á öðrum tungumálum en íslensku þegar
                    a. það leiðir af eðli náms eða námskrár og
    b. þegar um er að ræða námsbrautir sem sérstaklega eru ætlaðar nemendum sem
  ekki hafa vald á íslensku eða verða að stunda eða hafa stundað hluta af námi
                                 sínu erlendis.
Nemendur sem hafa annað móðurmál en íslensku eiga rétt á kennslu í íslensku sem
öðru tungumáli. Sama gildir um nemendur sem dvalist hafa langdvölum erlendis og
hafa litla kunnáttu í íslensku. Miða skal við að nemendur með annað móðurmál en
 íslensku fái tækifæri til að viðhalda móðurmáli sínu sem valgrein, í fjarnámi
                              eða með öðrum hætti.
    Framhaldsskólar skulu setja sér áætlun um móttöku nemenda. Móttökuáætlun
  framhaldsskóla skal vera aðgengileg nemendum og foreldrum, þar sem m.a. koma
    fram upplýsingar um námið og skólastarfið almennt og foreldrum með annað
   móðurmál en íslensku og heyrnarlausum foreldrum er greint frá möguleikum á
 túlkaþjónustu. Móttökuáætlun vegna nemenda með annað móðurmál en íslensku skal
   taka mið af bakgrunni þeirra, tungumálafærni og færni á öðrum námssviðum.
 Í reglugerð^1) skal kveðið nánar á um rétt nemenda til kennslu í íslensku, svo
                        og um tilhögun og mat á náminu.
                                 ^1)Rg. 654/2009.
                36. gr. Heilsuvernd, hollustuhættir, forvarnir.
  Skólameistari framhaldsskóla skal hafa samráð við heilsugæslustöð í nágrenni
     skólans um heilsuvernd og hollustuhætti. Framhaldsskóli og viðkomandi
heilsugæslustöð geri samkomulag um fyrirkomulag heilbrigðisþjónustu sem veitt er
                                   nemendum.
  Framhaldsskólar skulu tryggja að í boði sé innan veggja hvers skóla heilnæmt
                  fæði í samræmi við opinber manneldismarkmið.
 Framhaldsskólar skulu hvetja til heilbrigðs lífernis og heilsuræktar nemenda.
Sérhver framhaldsskóli skal setja sér stefnu um forvarnir og skal sú stefna birt
 opinberlega. Skólinn skal gera grein fyrir því með reglubundnum hætti hvernig
                           forvarnastarfi er háttað.
                        37. gr. Náms- og starfsráðgjöf.
  [Nemendur eiga rétt á að njóta náms- og starfsráðgjafar í framhaldsskóla af
       aðilum sem uppfylla skilyrði laga um náms- og starfsráðgjafa.]^1)
 Í skólanámskrá framhaldsskóla skal markmiðum og stefnu skóla varðandi ráðgjöf
lýst og þar skal einnig koma fram hvernig skóli rækir skyldur sínar og hlutverk
                                 á þessu sviði.
                             ^1)[5]L. 35/2009, 9. gr.
                            38. gr. Námsferilsskrá.
 Framhaldsskóla ber skylda til að varðveita upplýsingar um nám nemenda og veita
    nemendum aðgang að þeim. Um aðgang annarra en nemenda að upplýsingum um
 námsferil fer eftir nánari reglum 55. gr. og reglugerð settri samkvæmt þeirri
                                     grein.
                    39. gr. Nemendafélög í framhaldsskólum.
 Í hverjum framhaldsskóla skal starfa nemendafélag. Nemendafélag vinnur m.a. að
 félags-, hagsmuna- og velferðarmálum nemenda. Það setur sér reglur um skipan,
 starfssvið og starfshætti. Nemendafélög starfa á ábyrgð skóla. Nemendafélögum
                    skal búin aðstaða til starfsemi sinnar.
 Framhaldsskólum er heimilt að styrkja starfsemi nemendafélaga fjárhagslega og
  skal bókhald þeirra háð sömu endurskoðun og aðrar fjárreiður framhaldsskóla.

                     VII. kafli. Mat og eftirlit með gæðum.
                                40. gr. Markmið.
      Markmið mats og eftirlits með gæðum starfs í framhaldsskólum er að:
           a. veita upplýsingar um skólastarf, árangur þess og þróun til
    fræðsluyfirvalda, starfsfólks framhaldsskóla, viðtökuskóla, atvinnulífs,
                              foreldra og nemenda,
     b. tryggja að starfsemi skóla sé í samræmi við ákvæði laga, reglugerða og
                          aðalnámskrár framhaldsskóla,
              c. auka gæði náms og skólastarfs og stuðla að umbótum,
    d. tryggja að réttindi nemenda séu virt og að þeir fái þá þjónustu sem þeir
                          eiga rétt á samkvæmt lögum.
                               41. gr. Innra mat.
Hver framhaldsskóli metur með kerfisbundnum hætti árangur og gæði skólastarfs á
 grundvelli 40. gr. með virkri þátttöku starfsmanna, nemenda og foreldra eftir
                                 því sem við á.
Framhaldsskóli birtir opinberlega upplýsingar um innra mat sitt, tengsl þess við
                      skólanámskrá og áætlanir um umbætur.
                               42. gr. Ytra mat.
Menntamálaráðuneyti annast öflun, greiningu og miðlun upplýsinga um skólahald í
  framhaldsskólum og er það liður í reglubundnu ytra mati á gæðum skólastarfs
                    ásamt úttektum, könnunum og rannsóknum.
Ytra mat getur náð til framhaldsskóla í heild, aðferða við innra mat eða annarra
skilgreindra þátta í starfsemi framhaldsskóla. Jafnframt getur ytra mat náð til
 nokkurra framhaldsskóla í senn. Framhaldsskólar skulu leggja fram þá aðstoð og
 þau gögn sem matið útheimtir, þ.m.t. niðurstöður innra mats. Matsskýrslur sem
  unnar eru samkvæmt lögum þessum skulu birtar opinberlega. Að loknu ytra mati
skal framhaldsskóli gera grein fyrir því hvernig brugðist verður við niðurstöðum
 þess. Menntamálaráðuneyti skal leitast við að fylgja innra og ytra mati eftir
með stuðningi, fræðslu og ráðgjöf til viðkomandi skóla þannig að slíkt mat leiði
                           til umbóta í skólastarfi.
  Menntamálaráðuneyti gerir áætlun til þriggja ára um kannanir og úttektir sem
    miða að því að veita upplýsingar um framkvæmd laga þessara, aðalnámskrár
framhaldsskóla og annarra þátta skólastarfs. Jafnframt getur ráðherra ákveðið að
     láta fara fram sérstakt ytra mat á framhaldsskóla eða einstökum þáttum
  skólastarfs ef ástæða þykir til. Úttekt á framhaldsskóla skal fara fram eigi
            sjaldnar en á fimm ára fresti og unnin af óháðum aðilum.
Ytra mat nær eingöngu til framhaldsskóla sem hljóta fjárveitingar í fjárlögum og
                 gerður hefur verið samningur við, sbr. 44. gr.
                 Ráðherra setur reglugerð um innra og ytra mat.

                   VIII. kafli. Rekstrar- og fjárhagsmálefni.
                            43. gr. Rekstrarframlög.
      Ríkissjóður greiðir samkvæmt lögum þessum rekstrarframlög til þeirra
   framhaldsskóla sem njóta framlaga í fjárlögum. Skólar sem njóta framlaga í
 fjárlögum eru opinberir framhaldsskólar og aðrir framhaldsskólar sem ráðherra
  gerir þjónustusamninga við um kennslu á framhaldsskólastigi, enda hafi þeir
                       hlotið viðurkenningu, sbr. 12. gr.
 Hver skóli hefur sérstaka fjárveitingu í fjárlögum. Ráðherra gerir tillögur um
fjárveitingar í fjárlögum til hvers skóla, til kennslu og eftir atvikum annarra
verkefna. Tillögurnar eru unnar á grundvelli reiknireglna sem ráðherra setur með
  reglugerð. Reiknireglurnar skulu m.a. styðjast við áætlun um fjölda nemenda,
áætlaðan fjölda kennslustunda, námsframboð, kostnað sem leiðir af kjarasamningum
  kennara og annars starfsfólks, húsnæði og annað, sem ráðherra metur að máli
                                    skipti.
  Rekstrarframlagi skv. 1. mgr. er ekki ætlað að standa straum af námskeiðs-,
skráningar- eða skólagjöldum sem innheimt kunna að vera af öðrum skólum, þ.m.t.
   tónlistarskólum, vegna náms sem metið verður til eininga í framhaldsskóla.
     Ráðherra getur í samningum við framhaldsskóla, sbr. 44. gr., heimilað
      framhaldsskóla að ganga til samninga um greiðslur vegna slíks náms.
                     44. gr. Samningar við framhaldsskóla.
 Umfang starfsemi framhaldsskóla, að svo miklu leyti sem hún er fjármögnuð með
                framlögum úr ríkissjóði, er ákveðið í fjárlögum.
 Í samningum milli ráðherra og einstakra framhaldsskóla, sem gerðir eru til 35
   ára í senn, skulu koma fram helstu áherslur í starfsemi skólans, námskrár,
    námsframboð, kennslufyrirkomulag, mat og eftirlit með gæðum og annað sem
  æskilegt er talið af hálfu samningsaðila. Farið skal yfir framkvæmd þessara
  samninga árlega og gildandi samningar endurskoðaðir ef samningsaðilar telja
                                  ástæðu til.
Þjónustusamningar sem gerðir eru við aðra en opinbera framhaldsskóla skulu, auk
     þeirra atriða sem talin eru í 2. mgr., kveða á um réttarstöðu nemenda,
nemendafjölda, gjaldtöku af nemendum og greiðslur fyrir aðra þjónustu sem veitt
                          er á grundvelli samningsins.
              45. gr. Gjaldtökuheimildir opinberra framhaldsskóla.
  Skólameistari ákveður upphæð innritunargjalds og efnisgjalds sem nemendum er
               gert að greiða við upphaf námsannar eða skólaárs:
    a. Upphæð innritunargjalds skal taka mið af kostnaði við nemendaskráningu.
  Heimilt er að taka 25% hærra gjald af þeim sem fá leyfi til innritunar utan
auglýsts innritunartíma og er heimilt að láta gjaldið renna í skólasjóð, enda sé
          tekjum hans samkvæmt skipulagsskrá ráðstafað í þágu nemenda.
    b. Ekki er heimilt að innheimta gjald fyrir efni sem nemendum er látið í té
samkvæmt einhliða ákvörðun skóla. Heimilt er að innheimta efnisgjald af nemendum
 fyrir efni sem skóli lætur nemendum í té ef nemandi hefur af því ávinning eða
 sérstök not. Skal það taka mið af raunverulegum efniskostnaði og framlögum til
 skóla í fjárlögum til að mæta efniskostnaði. Halda skal bókhald um fjárreiður
         þessar. Um endurskoðun gilda sömu reglur og um annan rekstur.
    Ráðherra ákveður hámark innritunargjalds og efnisgjalds í reglugerð.^1)
      Framhaldsskólum er heimilt að bjóða nám utan reglubundins starfstíma
 framhaldsskóla að sumri til og er þá heimilt að taka gjald af nemendum til að
      mæta þeim sérgreinda launakostnaði sem til fellur vegna kennslunnar.
  Framhaldsskólum er heimilt að bjóða nám utan reglubundins daglegs starfstíma
  framhaldsskóla og í fjarnámi og er þá heimilt að taka gjald af nemendum sem
 svarar til allt að 10% af meðalkennsluframlagi á nemanda á framhaldsskólastigi
 samkvæmt fjárlögum miðað við fullt nám. Annars reiknast gjaldið hlutfallslega
                          miðað við fjölda námsgreina.
    Heimilt er framhaldsskólum að innheimta gjald af nemendum fyrir valkvæða
   starfsemi sem í boði er, svo sem námsferðir, safnferðir eða leikhúsferðir.
Heimilt er framhaldsskólum að innheimta gjald fyrir aðra þjónustu sem í boði er
  og telst ekki vera hluti af eða leiða af lögbundnu hlutverki skóla, svo sem
               vegna útgáfu skírteina, skápaleigu og þess háttar.
Ráðherra setur nánar í reglugerð^1) ákvæði um gjaldtöku samkvæmt þessari grein.
 Ákvarðanir um gjaldtöku samkvæmt þessari grein eru kæranlegar til ráðherra. Um
                meðferð kærumála fer að ákvæðum stjórnsýslulaga.
                                 ^1)Rg. 614/2009.
                46. gr. Heimavistir í opinberum framhaldsskólum.
  Í samningum milli ráðuneytis og framhaldsskóla, sbr. 44. gr., er heimilt að
 kveða á um rekstur heimavistar við framhaldsskóla. Ráðherra leitar heimilda í
  fjárlögum til þess að mæta kostnaði við umsjón og almennan rekstur. Nemendur
  bera sjálfir hluta sérgreinds kostnaðar í heimavistum sem skilgreindur er í
reglugerð sem ráðherra setur. Skólameistari ber ábyrgð á starfsemi heimavistar,
    en getur með samningi falið öðrum að annast daglega umsýslu og rekstur.
                47. gr. Stofnkostnaður opinberra framhaldsskóla.
    Þegar stofnað er til framhaldsskóla skal gera samning um stofnkostnað og
skiptingu hans milli þeirra sem standa að stofnun skólans. Með stofnkostnaði er
 átt við kostnað vegna húsnæðis og almenns búnaðar sem samningsaðilar ákveða að
leggja til skólans. Lóðir undir framhaldsskóla skulu sveitarfélög leggja til án
   endurgjalds. Ráðherra setur viðmið um stofnkostnað framhaldsskóla að höfðu
                  samráði við Samband íslenskra sveitarfélaga.
Þegar ráðherra og sveitarfélög ákveða í sameiningu að stofna framhaldsskóla skal
gerður samningur um undirbúning og umsjón með stofnframkvæmdum. Stofnframkvæmdir
geta verið á forræði og ábyrgð ríkis, sveitarfélaga eða ríkis og sveitarfélaga í
                      sameiningu, eftir því sem um semst:
    a. Þegar sveitarfélög annast undirbúning og verkframkvæmdir, sbr. 2. mgr.,
greiðir ríkissjóður 60% kostnaðar við stofnframkvæmdir, aðrar framkvæmdir á lóð,
  stofnbúnað og eftir atvikum heimavist við þá, samkvæmt sérstökum viðmiðum um
                                 stofnkostnað.
      b. Þegar ráðuneyti annast undirbúning og verkframkvæmdir, sbr. 2. mgr.,
greiða sveitarfélög 40% kostnaðar við stofnframkvæmdir, aðrar framkvæmdir á lóð,
  stofnbúnað og eftir atvikum heimavist við þá, samkvæmt sérstökum viðmiðum um
                                 stofnkostnað.
       c. Ef um sameiginlega framkvæmd er að ræða greiðir ríkissjóður 60% og
                               sveitarfélag 40%.
Ef ríki og sveitarfélag, eitt eða fleiri, ákveða að leggja skóla sem þau standa
að í sameiningu til húsnæði og búnað í eigu þriðja aðila skal samið sérstaklega
um skiptingu kostnaðar sem af því hlýst. Skal þá miðað við að kostnaðarskipting
ríkis og sveitarfélaga verði með hliðstæðum hætti og þegar um framkvæmd á þeirra
                         vegum er að ræða, sbr. 2. mgr.
Ákveði Alþingi að stofna skóla án aðildar sveitarfélags greiðist stofnkostnaður
                                 úr ríkissjóði.
Um notkun heimavistarhúsnæðis utan skólatíma skal samið sérstaklega. Halda skal
  fjárreiðum vegna slíkrar notkunar aðskildum í reikningshaldi framhaldsskóla.
 48. gr. Viðhaldskostnaður, eignarhald, breytt nýting á opinberu skólahúsnæði.
Ráðherra er heimilt að fela ríkisstofnun eða öðrum til þess bærum aðila umsýslu
vegna húsnæðis framhaldsskóla gegn gjaldi. Meiri háttar viðhald framhaldsskóla í
      eigu ríkissjóðs og sveitarfélaga, sem ekki hefur verið ráðstafað með
  framangreindum hætti, skal greitt af sérstakri fjárveitingu sem ákveðin er í
                                   fjárlögum.
 Eignarhlutfall skólamannvirkja í eign ríkis og sveitarfélaga skal vera í sömu
 hlutföllum og stofnkostnaður er greiddur, eða hefur verið greiddur sé um eldra
  húsnæði að ræða. Verði húsnæði framhaldsskóla ráðstafað til annarra nota en
  framhaldsskólahalds skulu eignaraðilar gera með sér samkomulag þar um. Verði
    eign seld öðrum hvorum eignaraðila skal hún metin af dómkvöddum mönnum.
                            49. gr. Styrktarsjóðir.
     Heimilt er skólameistara, að fenginni umsögn skólanefndar og samþykki
      menntamálaráðuneytis, að stofna sérstaka styrktarsjóði við opinbera
 framhaldsskóla. Skal um slíka sjóði sett skipulagsskrá, leitað staðfestingar á
                     henni og hún birt í Stjórnartíðindum.

                            IX. kafli. Ýmis ákvæði.
                              50. gr. Foreldraráð.
   Við hvern framhaldsskóla skal starfa foreldraráð. Skólameistari boðar til
 stofnfundar þess. Hlutverk foreldraráðs er að styðja við skólastarfið, huga að
   hagsmunamálum nemenda og í samstarfi við skólann efla samstarf foreldra og
   forráðamanna ólögráða nemenda við skólann. Félagsmenn geta verið foreldrar
                              nemenda við skólann.
    Kjósa skal í stjórn ráðsins á aðalfundi þess. Foreldraráð tilnefnir einn
       áheyrnarfulltrúa í skólanefnd. Foreldraráð setur sér starfsreglur.
                               51. gr. Námsgögn.
Í fjárlögum ár hvert skal tilgreind sú fjárhæð sem veitt er til að mæta kostnaði
     nemenda vegna námsgagna. Ráðherra setur reglur um skiptingu fjárins og
                         fyrirkomulag þessa stuðnings.
                        52. gr. Nýbreytni í skólastarfi.
 Ráðherra getur heimilað framhaldsskóla að innleiða nýbreytni í skólastarfi og
gera tilraunir með ákveðna þætti þess með undanþágu frá ákvæðum laga þessara og
reglugerða er settar kunna að verða samkvæmt þeim. Slíkum tilraunum skulu ávallt
    sett eðlileg tímamörk og í leyfi kveðið á um úttekt að tilraun lokinni.
                             53. gr. Sprotasjóður.
  Sprotasjóður styður við þróun og nýjungar í skólastarfi í samræmi við stefnu
    stjórnvalda og aðalnámskrá. Sjóðurinn er sameiginlegur fyrir leikskóla,
                         grunnskóla og framhaldsskóla.
         Til sjóðsins renna fjármunir samkvæmt fjárlögum hverju sinni.
     Menntamálaráðuneyti hefur umsjón með sjóðnum og setur reglugerð^1) um
styrkveitingar. Í reglugerð er heimilt að fela stofnun á vegum ráðuneytisins eða
öðrum þar til bærum aðilum umsjón með sjóðnum og að annast úthlutanir úr honum.
                                 ^1)Rg. 242/2009.
             54. gr. Þátttaka opinberra framhaldsskóla í símenntun.
     Framhaldsskóla er heimilt, að fengnu samþykki ráðherra, í samvinnu við
 sveitarfélög, faggreinafélög, stéttarfélög, atvinnurekendur eða aðra hagsmuna-
 og áhugahópa, að eiga aðild að rekstri símenntunarmiðstöðvar. Samstarfsaðilar
                   skulu gera með sér samning um starfsemina.
     Framhaldsskóla er heimilt, að fengnu samþykki ráðherra, í samvinnu við
faggreinafélög, stéttarfélög, atvinnurekendur eða aðra hagsmuna- eða áhugahópa,
 að standa fyrir námskeiðahaldi og fræðslu fyrir fullorðna. Halda skal kostnaði
   vegna þessara námskeiða aðgreindum frá öðrum rekstri skólans og skal hann
 greiddur að fullu af þeim aðilum er að námskeiðum standa með skólanum eða með
                                þátttökugjöldum.
Heimilt er ráðherra að setja nánari reglur um starfsemi samkvæmt grein þessari.
                            55. gr. Upplýsingagjöf.
    Menntamálaráðuneytið annast söfnun og miðlun upplýsinga um skólahald og
  skólastarf á framhaldsskólastigi sem varða lögbundið eftirlitshlutverk þess.
 Skulu framhaldsskólar gera ráðuneytinu árlega eða oftar, sé þess óskað, grein
                          fyrir framkvæmd skólahalds.
 Ráðherra setur í reglugerð nánari fyrirmæli um upplýsingaskyldu framhaldsskóla
    um skólahald og enn fremur aðra kerfisbundna skráningu skóla og meðferð
              persónuupplýsinga, þar á meðal um námsferil nemenda.
                         56. gr. Skýrslur til Alþingis.
   Ráðherra gerir Alþingi grein fyrir framkvæmd skólastarfs í framhaldsskólum
                         landsins á þriggja ára fresti.

                           X. kafli. Gildistaka o.fl.
                              57. gr. Gildistaka.
                     Lög þessi öðlast gildi 1. ágúst 2008.

                            Ákvæði til bráðabirgða.
   I. Þrátt fyrir ákvæði 57. gr. skulu framhaldsskólar, sem starfandi eru við
gildistöku laga þessara, uppfylla ákvæði IV. og V. kafla eigi síðar en 1. ágúst
                                     2011.
      II. Framhaldsskólar sem falla undir III. kafla skulu hafa aflað sér
       viðurkenningar ráðherra eigi síðar en 1. ágúst 2011, sbr. 12. gr.
  III. Reglugerðir, auglýsingar og önnur fyrirmæli sett samkvæmt [6]lögum nr.
 80/1996, með síðari breytingum, skulu halda gildi sínu að svo miklu leyti sem
  þau stangast ekki á við lög þessi þar til nýjar reglugerðir, auglýsingar eða
                     önnur fyrirmæli hafa öðlast gildi.^1)
       ^1)Sjá nú rg. 132/1997, rg. 138/1997, rg. 139/1997, rg. 140/1997, rg.
141/1997, rg. 279/1997; rg. 328/1997, rg. 331/1997, rg. 372/1998, rg. 108/1999,
augl. 274/1999, sbr. 138/2004, 661/2004, 302/2005, 303/2005, 689/2005, 408/2006,
     514/2006, 515/2006, 843/2006, 292/2007, 538/2007, 767/2007, 1182/2007,
1206/2007, 525/2008, 609/2008, 687/2008, 4/2009, 43/2009, 668/2009, 669/2009 og
  853/2009; rg. 335/1999, sbr. augl. 4/2001; rg. 6/2001, rgl. 1150/2006 og rg.
                                   1100/2007.
  IV. Skólanefndir sem skipaðar hafa verið skv. [7]6. gr. laga nr. 80/1996, um
               framhaldsskóla, skulu starfa út skipunartíma sinn.
[V. Þrátt fyrir ákvæði b-liðar 1. mgr. 45. gr. er framhaldsskólum eftir sem áður
heimilt skólaárin 20092010, 20102011 og 20112012 að innheimta af nemendum sem
njóta verklegrar kennslu efnisgjald fyrir efni sem skóli lætur nemendum í té og
       þeir þurfa að nota í námi sínu. Skal það taka mið af raunverulegum
efniskostnaði. Efnisgjald skal þó aldrei vera hærra en 50.000 kr. á skólaári eða
25.000 kr. á önn. Halda skal bókhald um fjárreiður þessar. Um endurskoðun gilda
                      sömu reglur og um annan rekstur.]^1)
                               ^1)L. 89/2009, 1. gr.
[VI. Þrátt fyrir ákvæði 4. mgr. 45. gr. er framhaldsskólum heimilt fram til loka
  skólaársins 20112012 að taka sérstakt gjald af nemendum sem nema má allt að
 7.500 kr. á hverja námseiningu en þó aldrei hærra en leiðir af meðalframlagi á
    ársnemanda hvers skóla eins og það er ákveðið í fjárlögum hvers árs.]^1)
                              ^1)L. 133/2009, 1. gr.

References

   Visible links
   1. file://2009035.html
   2. file://2009035.html#g9
   3. file://2006063.html#g6
   4. file://1992059.html#g2
   5. file://2009035.html#g9
   6. file://1996080.html
   7. file://1996080.html
