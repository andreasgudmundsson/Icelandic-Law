
   --------------------------------------------------------------------------

                          Lög um vátryggingarsamninga

                               2004 nr. 30 7. maí

   --------------------------------------------------------------------------

                 Ferill málsins á Alþingi.   Frumvarp til laga.

Tóku gildi 1. janúar 2006. Breytt með l. 118/2005 (tóku gildi 1. jan. 2006), l.
 156/2007 (tóku gildi 29. des. 2007), l. 98/2009 (tóku gildi 1. okt. 2009 nema
  69. og 70. gr. sem tóku gildi 1. jan. 2010), l. 65/2010 (tóku gildi 27. júní
               2010) og l. 126/2011 (tóku gildi 30. sept. 2011).

                           I. hluti. Skaðatryggingar.
                              I. kafli. Inngangur.
                      1. gr. Gildissvið I. hluta laganna.
           Þessi hluti laganna gildir um samninga um skaðatryggingar.
 Með skaðatryggingu er átt við vátryggingu gegn tjóni eða eyðileggingu á hlut,
réttindum eða öðrum hagsmunum, vátryggingu gegn skaðabótaábyrgð eða kostnaði og
                 aðra vátryggingu sem ekki er persónutrygging.
             Ákvæði I. hluta laganna gilda ekki um endurtryggingar.
                             2. gr. Skilgreiningar.
      Í þessum hluta laganna hafa eftirtalin hugtök eftirfarandi merkingu:
     a. félagið, sá sem með samningi skuldbindur sig til að veita vátryggingu,
         b. vátryggingartaki, sá sem gerir einstaklingsbundinn samning eða
                      hópvátryggingarsamning við félagið,
     c. vátryggður, sá sem samkvæmt vátryggingarsamningi á rétt á að krefja um
bætur; í ábyrgðartryggingum er hinn vátryggði sá sem nýtur vátryggingarverndar á
                        skaðabótaskyldri háttsemi sinni,
     d. hópvátrygging, vátrygging þar sem réttindi og skyldur fyrir hópinn sem
  vátryggingin tekur til eru ákvörðuð með samningi sem vátryggingartaki gerir
            vegna eða til hagsbóta fyrir þá sem teljast til hópsins,
              e. varúðarreglur, fyrirmæli í vátryggingarsamningi um:
    1. að vátryggður eða aðrir skuli gera tilteknar ráðstafanir sem fallnar eru
til þess að fyrirbyggja eða takmarka tjón eða sjá til þess að þær verði gerðar,
    2. að vátryggður eða aðrir skuli við notkun, geymslu eða viðhald vátryggðs
    hlutar uppfylla tiltekin skilyrði um hæfni eða hafa tilgreind réttindi,
    3. að vátryggður eða aðrir skuli við notkun, geymslu eða viðhald vátryggðs
                   hlutar framkvæma það með tilteknum hætti,
    f. vátryggingaratburður, atvik sem samkvæmt vátryggingarsamningi veldur því
                       að til greiðslu bóta getur komið,
                              g. vátryggingaráhætta,
   1. þeir hagsmunir sem njóta vátryggingarverndar samkvæmt vátryggingarsamningi
                       ef vátryggingaratburður verður og
    2. þeir þættir eða aðstæður sem leitt geta til þess að vátryggingaratburður
                                    verður,
   h. vátryggingarfjárhæð, sú fjárhæð sem tilgreind er í vátryggingarsamningi og
                   hagsmunir eru að hámarki vátryggðir fyrir,
   i. vátryggingarverðmæti, verðmæti vátryggðra muna eða annarra hagsmuna þegar
                          vátryggingaratburður verður,
     j. bundið vátryggingarverð, fjárhæð sú er samið er um sem fullnaðarbætur
             fyrir vátryggðan mun, óháð raunverulegu verðmæti hans,
         k. vátryggingarskírteini, staðfesting vátryggingafélags á því að
 vátryggingarsamningur hafi verið gerður þar sem fram koma m.a. upplýsingar um
  hvaða vátryggingu sé um að ræða, vátryggingartaka og vátryggðan, svo og þær
                       upplýsingar sem greinir í 10. gr.
                         3. gr. Ófrávíkjanlegar reglur.
   Óheimilt er, nema annað sé tekið fram, að víkja frá ákvæðum I. hluta laga
  þessara með samningi ef það leiðir til lakari stöðu þess sem öðlast kröfu á
                 hendur félaginu samkvæmt vátryggingarsamningi.
[Þrátt fyrir ákvæði 1. mgr. er heimilt að víkja frá ákvæðum þessa hluta, þó ekki
 ákvæðum varðandi ábyrgðartryggingar í 46. gr., þegar vátrygging er tekin vegna
        atvinnurekstrar og einhverju eftirfarandi skilyrða er fullnægt:
    a. umfang rekstraraðilans við gerð vátryggingarsamnings eða við endurnýjun
                    hans samsvarar fleiri en fimm ársverkum,
                  b. starfsemin fer að mestu leyti fram erlendis,
                   c. vátrygging er tekin vegna skráðs loftfars,
              d. vátryggðar eru vörur í flutningi á milli landa.]^1)
                              ^1)L. 118/2005, 1. gr.

                     II. kafli. Upplýsingaskylda félagsins.
                   4. gr. Upplýsingar við töku vátryggingar.
Við töku vátryggingar skal félagið, eða sá sem kemur fram fyrir hönd þess, veita
 nauðsynlegar upplýsingar til þess að vátryggingartaki geti metið tilboð þess.
  Sérstaklega skal það gera grein fyrir því hvort verulegar takmarkanir séu á
         gildissviði vátryggingarinnar eða þeirri vernd er hún veitir.
     Þá skal félagið upplýsa um hvaða aðilar hafi með höndum þjónustu vegna
  kvörtunar- eða ágreiningsmála er tengjast vátryggingarsamningum, svo og rétt
                hlutaðeigandi til að skjóta málum til dómstóla.
                     5. gr. Tungumál vátryggingarskilmála.
Vátryggingarskilmálar, sem boðnir eru vegna vátryggingaráhættu sem er hérlendis,
skulu vera á íslensku eða öðru tungumáli sem vátryggingartaki samþykkir og gerir
 honum kleift, áður en gengið er frá vátryggingarsamningi, að tileinka sér þau
ákvæði skilmálanna sem skipta máli um efni þeirra, vátryggingarvernd og þau kjör
                                sem í boði eru.
                   6. gr. Upplýsingaskylda um efni löggjafar.
Gildi önnur löggjöf en íslensk um vátryggingarsamninginn skal félagið eða sá sem
   gerir samninginn fyrir þess hönd upplýsa vátryggingartaka um efni þeirrar
                    löggjafar sem gilda skal um samninginn.
 Val á löggjöf um vátryggingarsamning ásamt staðfestingu á að vátryggingartaki
 hafi fengið upplýsingar skv. 1. mgr. skal koma fram í samningnum sjálfum eða í
                             fylgigögnum með honum.
                   7. gr. Upplýsingaskylda um félagið sjálft.
   Vátryggingartaki skal ávallt upplýstur um heiti og aðsetur þess félags sem
  vátrygginguna býður og ber vátryggingaráhættuna áður en hann er skuldbundinn
samkvæmt vátryggingarsamningi. Upplýsingarnar skulu ávallt koma fram á bréfum og
  öðrum tilkynningum til vátryggingartaka, svo og heiti og aðsetur aðalstöðva
                      félagsins þegar um útibú er að ræða.
Öll bindandi tilboð, vátryggingarsamningar og ígildi þeirra skulu hafa að geyma
  upplýsingar um heiti og aðsetur þess félags sem ber vátryggingaráhættuna og
  aðalstöðvar þess. Þegar um ábyrgðartryggingu ökutækja er að ræða og veitt er
þjónusta án starfsstöðvar skal nafn og heimilisfang þess fulltrúa félagsins sem
                     annast tjónsuppgjör einnig koma fram.
                                8. gr. Skilríki.
Hver sá sem hefur með höndum sölu vátrygginga á vegum vátryggingafélags skal við
  störf sín framvísa fullnægjandi skilríkjum sem útgefin eru af því félagi eða
                        félögum sem hann starfar fyrir.
            9. gr. Skyldur félags við sölu vátrygginga og við tjón.
  Vátryggingafélög skulu sjá til þess að starfsemi aðila skv. 8. gr. sé þannig
  háttað að við öflun vátrygginga sé gætt hags vátryggingartaka, vátryggðra og
                  annarra sem hafa sérstakra hagsmuna að gæta.
Vátryggingafélög skulu sjá til þess að tjónþolar fái fullnægjandi upplýsingar um
   bótarétt sinn og sundurliðun á því hvernig bætur til þeirra eru ákveðnar.
                         10. gr. Vátryggingarskírteini.
  Þegar er samningur hefur verið gerður og ákveðið er hvaða skilmálar gilda um
vátrygginguna skal félagið afhenda vátryggingartaka skírteini til staðfestingar
á því að samningur sé kominn á og vísa til skilmála hans. Auk skírteinisins skal
                  félagið afhenda vátryggingartaka skilmálana.
                    Í vátryggingarskírteini skal koma fram:
                              a. heiti vátryggingar,
                        b. gildistími vátryggingarsamnings,
                 c. hverjir séu aðilar að vátryggingarsamningnum,
               d. iðgjald vegna vátryggingarinnar og gjalddagi þess,
       e. árétting til vátryggingartaka um að hann kynni sér ákvæði skilmála
 vátryggingarinnar er varða fyrirvara er tengjast greiðslu iðgjalds, takmörkun
 ábyrgðar, varúðarreglur er um vátrygginguna gilda og fresti til að tilkynna um
                              vátryggingaratburð,
              f. ákvæði vátryggingarsamningsins sem ekki koma fram í
                            vátryggingarskilmálunum,
     g. hvaða frestur sé til þess að tilkynna um vátryggingaratburð þegar hann
                       hefur orðið, sbr. 1. mgr. 51. gr.
                11. gr. Upplýsingar við endurnýjun vátryggingar.
Við endurnýjun vátryggingar skal félagið upplýsa um nýja valkosti í vátryggingum
þeim sem um ræðir eða viðbótarvernd sem það getur veitt og er tilkomin eftir að
                  vátrygging var tekin eða endurnýjuð síðast.
       12. gr. Eftirlitsskylda Fjármálaeftirlitsins. Reglugerðarheimild.
  Fjármálaeftirlitið skal fylgjast með því að upplýsingaskyldu samkvæmt þessum
                           hluta laganna sé fullnægt.
  [Ráðherra]^1) getur sett reglugerð með nánari reglum um upplýsingaskylduna.
                             ^1)L. 126/2011, 381. gr.

                   III. kafli. Vátryggingarsamningurinn o.fl.
                            13. gr. Ábyrgðartíminn.
Nú er annað ekki ákveðið í lögum eða samningi og hefst þá ábyrgð félagsins þegar
             það eða vátryggingartakinn hefur samþykkt tilboð hins.
Hafi félagið sent skriflegt samþykki til vátryggingartaka hefst ábyrgð þess kl.
0.00 þann dag sem samþykkið var sent, að því tilskildu að beiðni um vátryggingu
             hafi komið til félagsins í síðasta lagi deginum áður.
Hafi vátryggingartaki sent skriflega beiðni um tiltekna vátryggingu og ljóst er
  að félagið hefði þegar samþykkt beiðnina ber það ábyrgð við móttöku hennar.
 Ef ábyrgð félagsins á að hefjast á tilteknum degi, án þess að það sé tilgreint
 nánar, hefst ábyrgðin kl. 0.00 þann dag. Eigi vátrygging að gilda til ákveðins
dags en ekki er tiltekið hvenær dags henni lýkur skal litið svo á að henni ljúki
                                   kl. 24.00.
  14. gr. Heimild vátryggingartaka til þess að segja upp vátryggingarsamningi.
   Nú vill vátryggingartaki segja upp vátryggingarsamningi þegar komið er að
endurnýjun hans og verður hann þá að tilkynna félaginu um það innan mánaðar frá
því að það sendi venjulega tilkynningu um gjalddaga hins nýja tímabils. Honum er
 þó ekki skylt að tilkynna félaginu um uppsögn fyrr en tvær vikur eru til loka
                                  tímabilsins.
  Vátryggingartaki getur á vátryggingartíma sagt upp vátryggingarsamningi sem
 endurnýjast sjálfkrafa ef hann hefur ekki lengur þörf fyrir vátrygginguna eða
         fyrir hendi eru aðrar sérstakar ástæður sem réttlæta uppsögn.
     Sé um hópvátryggingu að ræða er heimilt að víkja frá ákvæði 2. mgr. í
                             vátryggingarsamningi.
         15. gr. Heimild félagsins til að slíta vátryggingarsamningi á
                            vátryggingartímabilinu.
 Félagið getur sagt upp vátryggingarsamningi samkvæmt reglum 21. gr. og 3. mgr.
47. gr. Í öðrum tilvikum getur félagið því aðeins sagt upp vátryggingarsamningi
         að fyrir hendi séu sérstök atvik sem skýrlega eru tilgreind í
         vátryggingarskilmálum, enda megi telja uppsögnina sanngjarna.
  Uppsögnin verður að fara fram án ástæðulauss dráttar eftir að félaginu varð
  kunnugt um atvik sem veittu því rétt til uppsagnarinnar. Uppsögnin skal vera
   skrifleg og rökstudd. Sé ekki ákveðinn skemmri frestur í lögum þessum skal
                uppsagnarfrestur vera tveir mánuðir hið minnsta.
   Félagið skal í tilkynningu um uppsögn skýra frá möguleikum á því að leggja
       ágreining um hana fyrir úrskurðarnefnd til úrlausnar skv. 141. gr.
 Það sem segir um uppsögn í 2. málsl. 1. mgr. gildir einnig um fyrirvara um að
         vátryggingin skuli falla úr gildi ef tiltekin atvik koma upp.
          16. gr. Breyting á vátryggingarskilmálum á vátryggingartíma.
   Félagið getur ekki áskilið sér rétt til að breyta vátryggingarskilmálum á
                            vátryggingartímabilinu.
  17. gr. Uppgjör þegar vátryggingarsamningi er slitið á vátryggingartímabili.
       Nú er vátryggingarsamningi slitið á vátryggingartímabilinu og skal
vátryggingartaki þá fá endurgreitt iðgjald fyrir þann tíma sem hann hefur greitt
og vátryggingin er ekki í gildi. Þetta gildir þótt félagið sé laust úr ábyrgð í
     heild eða að hluta. Í skilmálum vátryggingarinnar skulu vera reglur um
       útreikning iðgjalds fyrir slík tilvik eða vísað til slíkra reglna.
     18. gr. Endurnýjun og breyting á vátryggingarskilmálum við endurnýjun
                                 vátryggingar.
Nú á vátrygging að gilda í tiltekinn tíma, eitt ár eða lengur, og félagið hyggst
        ekki framlengja hana fram yfir þann tíma og skal það þá tilkynna
          vátryggingartaka það í síðasta lagi tveimur mánuðum áður en
          vátryggingartímabilið er á enda. Að öðrum kosti framlengist
                        vátryggingartímabilið í eitt ár.
Félagið getur einungis neitað að endurnýja vátryggingu skv. 1. mgr. þegar fyrir
liggja sérstakar ástæður sem leiða til þess að sanngjarnt er að segja henni upp.
Þegar synjað er um endurnýjun gilda ákvæði 2. málsl. 2. mgr. 15. gr. og 3. mgr.
  sömu greinar. Það sem segir í þessari málsgrein á ekki við ef ótvírætt er af
        vátryggingarsamningi að vátryggingin skuli falla úr gildi þegar
                         vátryggingartímabilinu lýkur.
Vilji félagið breyta skilmálum vátryggingarinnar við endurnýjun hennar skal það,
    um leið og krafið er um iðgjöld fyrir næsta vátryggingartímabil, afhenda
  vátryggingartaka hina nýju skilmála og gera grein fyrir þeim breytingum sem
  orðið hafa frá fyrri skilmálum. Séu settar nýjar varúðarreglur skal félagið
   afhenda vátryggingartaka eintak af nýju reglunum og gera grein fyrir þeim
breytingum sem orðið hafa frá fyrri reglum. Heimilt er að vísa til varúðarreglna
  ef sanngjarnt er að ætlast til að vátryggingartaki þekki til efnis þeirra. Í
   þeim tilvikum skal upplýst að félagið muni afhenda vátryggingartaka eintak
  varúðarreglnanna, sem vísað er til, sé þess óskað. Félagið getur ekki borið
   fyrir sig skilmálabreytingu ef reglum þessarar málsgreinar er ekki fylgt.

             IV. kafli. Almennar forsendur fyrir ábyrgð félagsins.
     19. gr. Skylda vátryggingartaka til að veita upplýsingar um áhættuna.
     Við gerð eða endurnýjun vátryggingarsamnings getur félagið óskað eftir
   upplýsingum um atvik sem haft geta þýðingu fyrir mat þess á áhættu. Slíkra
upplýsinga skal aflað beint hjá vátryggingartaka, eða eftir atvikum vátryggðum,
 sem skal veita rétt og tæmandi svör við spurningum félagsins. Sama á við þegar
vátryggingartaki veitir upplýsingar fyrir hönd vátryggðs. Sé upplýsinganna aflað
hjá öðrum en vátryggingartaka eða vátryggðum skal áður en þeirra er aflað liggja
       fyrir skriflegt, upplýst samþykki þess sem aflað er upplýsinga um.
 Vátryggingartaki, og eftir atvikum vátryggður, skal einnig að eigin frumkvæði
veita upplýsingar um sérstök atvik sem hann veit, eða má vita, að hafa verulega
                     þýðingu fyrir mat félagsins á áhættu.
   Verði vátryggingartaka ljóst að hann hefur veitt rangar eða ófullnægjandi
upplýsingar um áhættuna skal hann án ástæðulauss dráttar skýra félaginu frá því.
    20. gr. Takmörkun á ábyrgð félagsins vegna vanrækslu á upplýsingaskyldu.
Hafi vátryggingartaki sviksamlega vanrækt upplýsingaskyldu sína skv. 19. gr. og
    vátryggingaratburður hefur orðið ber félagið ekki ábyrgð gagnvart honum.
Hafi vátryggingartaki með öðrum hætti vanrækt upplýsingaskyldu sína í þeim mæli
 að ekki telst óverulegt má fella ábyrgð félagsins niður í heild eða að hluta.
   Við mat á ábyrgð félagsins skv. 2. mgr. skal litið til þess hvaða þýðingu
vanræksla vátryggingartaka hefur haft fyrir mat þess á áhættu, til þess hve sök
 hans var mikil, með hvaða hætti vátryggingaratburður hefur orðið og til atvika
                                 að öðru leyti.
     21. gr. Réttur félagsins til að segja upp vátryggingunni þegar rangar
                        upplýsingar hafa verið veittar.
Nú verður félaginu ljóst að þær upplýsingar sem það hefur fengið um áhættuna eru
 rangar eða ófullnægjandi svo verulegu nemi og getur það þá sagt vátryggingunni
  upp með 14 daga fyrirvara. Regla 2. mgr. 15. gr. gildir um uppsögnina. Hafi
       vátryggingartaki viðhaft sviksamlega háttsemi getur félagið slitið
   vátryggingunni, svo og öðrum vátryggingarsamningum sem það hefur gert við
                        vátryggingartaka, án fyrirvara.
      22. gr. Takmarkanir á heimildum félagsins til þess að bera fyrir sig
                           ófullnægjandi upplýsingar.
 Félagið getur ekki borið fyrir sig að það hafi fengið rangar eða ófullnægjandi
 upplýsingar ef það vissi, eða mátti vita, að svo var þegar það fékk þær. Sama
 gildir ef atvik þau er upplýsingarnar varða skiptu ekki máli fyrir félagið eða
gera það ekki lengur. Ef háttsemi vátryggingartaka er sviksamleg á framangreind
 takmörkun 1. málsl. því aðeins við að félagið hafi vitað að upplýsingarnar sem
                    það fékk voru rangar eða ófullnægjandi.
    23. gr. Takmörkun á ábyrgð vegna atvika sem eru óljós og ekki er hægt að
                                    upplýsa.
Ef félagið á af sérstökum ástæðum ekki kost á því að afla upplýsinga um tiltekin
    atvik getur það gert fyrirvara um að bera ekki ábyrgð á þeim atvikum eða
  takmarkað ábyrgð sína á þeim. Sé unnt að afla upplýsinganna að ákveðnum tíma
              liðnum gildir ábyrgðartakmörkunin aðeins þann tíma.
        24. gr. Takmörkun á ábyrgð vegna breytinga á vátryggðri áhættu.
 Félagið getur gert fyrirvara um að það sé laust úr ábyrgð í heild eða að hluta
   ef tiltekin atvik, sem hafa verulega þýðingu fyrir hina vátryggðu áhættu,
 breytast. Slíkan fyrirvara má þó ekki gera ef vátryggður hvorki vissi né mátti
   vita að atvik breyttust eða ef það að vátryggingaratburður verður er vegna
                    annarra ástæðna en hinna breyttu atvika.
     25. gr. Fyrirvari um lækkun bóta vegna breytinga á vátryggðri áhættu.
Félagið getur gert fyrirvara um að ábyrgð þess á vátryggingaratburði skuli lækka
   að tiltölu ef ákvörðun iðgjalds er skýrlega háð því hvernig hinn vátryggði
            hlutur er notaður og að fylgt sé ákveðnum varúðarreglum.
 Fyrirvara, sem greinir í 1. mgr., verður ekki beitt ef breytingar á vátryggðri
 áhættu eru ekki orsök vátryggingaratburðar. Honum verður heldur ekki beitt ef
 þær eru hvorki af völdum vátryggðs né með samþykki hans og hann hefur gert þær
     ráðstafanir sem sanngjarnar má telja til að upplýsa félagið um þær án
               ástæðulauss dráttar frá því að hann vissi um þær.
                         26. gr. Brot á varúðarreglum.
  Félagið getur gert fyrirvara um að það skuli laust úr ábyrgð í heild eða að
  hluta ef varúðarreglum er ekki fylgt. Slíkan fyrirvara getur félagið þó ekki
borið fyrir sig ef ekki er við vátryggðan að sakast eða sök hans er óveruleg eða
 það að vátryggingaratburður hefur orðið verður ekki rakið til brota hans. Þótt
 félagið geti samkvæmt þessari grein borið fyrir sig að varúðarreglum hafi ekki
verið fylgt má samt leggja á það ábyrgð að hluta með hliðsjón af því hvers konar
varúðarreglu var ekki sinnt, sök vátryggðs, hvernig vátryggingaratburð bar að og
                             atvikum að öðru leyti.
                 27. gr. Vátryggður veldur vátryggingaratburði.
  Ef vátryggður hefur af ásetningi valdið því að vátryggingaratburður varð ber
                              félagið ekki ábyrgð.
  Hafi vátryggður í öðrum vátryggingum en ábyrgðartryggingum, með háttsemi sem
telja verður stórkostlegt gáleysi, valdið vátryggingaratburði losnar félagið úr
  ábyrgð í heild eða að hluta. Við mat á ábyrgð félagsins skal líta til sakar
vátryggðs, hvernig vátryggingaratburð bar að, hvort vátryggður var undir áhrifum
   áfengis eða fíkniefna sem hann hafði sjálfviljugur neytt og atvika að öðru
                                     leyti.
Félagið getur ekki borið fyrir sig að vátryggður hafi valdið vátryggingaratburði
        ef háttsemi hans telst ekki ásetningur eða stórkostlegt gáleysi.
Félagið getur ekki borið fyrir sig reglurnar í þessari grein ef vátryggður, eða
 sá sem skv. 29. gr. er samsamaður honum, gat vegna aldurs eða andlegs ástands
             ekki gert sér grein fyrir afleiðingum háttsemi sinnar.
 28. gr. Skylda vátryggðs til að hindra vátryggingaratburð og tilkynna um hann.
  Sé yfirvofandi hætta á að vátryggingaratburður verði, eða ef hann er orðinn,
skal vátryggður gera það sem með sanngirni er unnt að ætlast til af honum til að
                           hindra eða takmarka tjón.
  Megi vátryggðum vera ljóst að félagið gæti öðlast endurkröfu á hendur þriðja
 manni skal hann gera það sem nauðsyn krefur og með sanngirni má ætlast til af
 honum til að tryggja kröfuna þar til félagið getur sjálft gætt hagsmuna sinna.
   Hafi vátryggingaratburður orðið skal vátryggður skýra félaginu frá því án
                              ástæðulauss dráttar.
  Hafi orðið tjón vegna þess að vátryggður hefur af ásetningi eða stórkostlegu
gáleysi vanrækt skyldur sínar skv. 1.3. mgr. má fella ábyrgð félagsins niður í
    heild eða að hluta. Við mat á því skal líta til sakar vátryggðs, hvernig
               vátryggingaratburð bar að og atvika að öðru leyti.
29. gr. Háttsemi ættingja vátryggðs, aðstoðarmanna hans og annarra sem tengjast
                           honum með svipuðum hætti.
  Í vátryggingum, sem tengjast ekki atvinnustarfsemi, er óheimilt að semja með
  þeim hætti að vátryggður glati rétti sínum til bóta vegna háttsemi ættingja
      hans, aðstoðarmanna og annarra sem hafa við hann sambærileg tengsl.
                 Þrátt fyrir ákvæði 1. mgr. má semja svo um að:
      a. við vátryggingu ökutækja, skipa, loftfara eða annarra farartækja og
húsdýra megi félagið bera fyrir sig háttsemi manns sem með samþykki vátryggðs er
                         ábyrgur fyrir hinu vátryggða,
   b. við vátryggingu íbúðarhúsnæðis, orlofshúsnæðis og innbús megi félagið bera
   fyrir sig háttsemi maka hins vátryggða sem býr með honum og manns sem hinn
                 vátryggði býr með í föstu varanlegu sambandi.
Í vátryggingum sem tengjast atvinnustarfsemi má, með þeim takmörkunum sem leiðir
 af 1. mgr. 41. gr., semja um að vátryggður geti glatað rétti sínum til bóta í
      heild eða að hluta vegna háttsemi nánar tilgreindra manna eða hópa.
   30. gr. Ráðstafanir sem gerðar eru til að forðast tjón á mönnum eða munum.
  Félagið getur ekki borið fyrir sig ákvæði 26.29. gr. ef sú háttsemi sem um
 ræðir fól í sér viðleitni til þess að koma í veg fyrir tjón á mönnum eða munum
         og telja má hana hafa verið réttlætanlega miðað við aðstæður.
   31. gr. Tilkynningarskylda félagsins ef það hyggst bera fyrir sig rétt til
                             takmörkunar á ábyrgð.
Nú hyggst félagið bera fyrir sig að það sé laust úr ábyrgð í heild eða að hluta
      samkvæmt reglum þessa kafla, eða það hafi rétt til þess að segja upp
   vátryggingunni, og skal það þá tilkynna vátryggingartaka eða vátryggðum þá
 afstöðu sína. Tilkynningin skal send án ástæðulauss dráttar eftir að félaginu
  varð kunnugt um atvik sem leyst gátu það undan ábyrgð. Í þessu sambandi skal
      félagið einnig upplýsa um möguleika til þess að bera álitaefni undir
                          úrskurðarnefnd skv. 141. gr.
Vanræki félagið upplýsingaskyldu sína skv. 1. mgr. glatar það rétti til að bera
                          ábyrgðartakmörkun fyrir sig.

                              V. kafli. Iðgjaldið.
                     32. gr. Gjalddagi, fyrsta tilkynning.
   Þegar greiðsla iðgjalds er ekki skilyrði þess að ábyrgð félagsins samkvæmt
   vátryggingarsamningi hefjist fellur það í gjalddaga þegar greiðslu þess er
krafist samkvæmt samningnum. Greiðslufrestur skal vera einn mánuður hið skemmsta
frá þeim degi sem félagið sendi tilkynningu um greiðslu til vátryggingartakans.
Hafi ábyrgð félagsins hafist helst hún áfram þótt greiðsla sé ekki innt af hendi
                         innan hins tilgreinda frests.
    Hafi vátrygging verið tekin með einhliða yfirlýsingu vátryggingartaka má
  greiðslufrestur þó vera sjö dagar hið skemmsta frá þeim degi er greiðslu var
         krafist. Hafi iðgjaldið ekki verið greitt við það tímamark er
vátryggingafélaginu heimilt, þrátt fyrir ákvæði 1. mgr., að fella vátrygginguna
 niður, enda hafi það upplýst vátryggingartaka, er greiðslu var krafist, að það
                  mundi nýta sér rétt sinn til niðurfellingar.
            33. gr. Greiðsludráttur á iðgjaldi, síðari tilkynningar.
   Sé iðgjald ekki greitt þegar greiðslufresti lýkur skv. 1. mgr. 32. gr. og
     félagið ber ábyrgð getur það losnað undan henni með því að senda nýja
    tilkynningu þar sem greiðslu er krafist innan 14 daga. Tilkynningin skal
 skýrlega bera með sér að vátryggingin falli niður ef iðgjaldið er ekki greitt
                          innan hins tilskilda frests.
 Nú er sýnt fram á að vátryggingartaki hafi ekki getað greitt fyrir lok frests
skv. 1. mgr. vegna ófyrirséðra hindrana sem honum verður ekki um kennt og helst
      þá ábyrgð félagsins í þrjá mánuði til viðbótar eftir lok frestsins.
   Ef iðgjaldið er greitt eftir lok greiðslufrestsins í 1. mgr. ber að líta á
greiðsluna sem ósk um nýja vátryggingu. Regla 3. mgr. 13. gr. gildir þá með sama
 hætti, en ábyrgð félagsins hefst þó fyrst daginn eftir að iðgjaldið er greitt.
               34. gr. Hvenær telja ber greiðslu innta af hendi.
Þótt félagið hafi ekki móttekið greiðslu skal líta svo á að hún hafi verið innt
                                af hendi þegar:
   a. peningar, tékki eða önnur sambærileg ávísun er send til félagsins í pósti
                                eða með skeyti,
           b. fjárhæðin er greidd til pósthúss, banka eða sparisjóðs eða
   c. fyrirmæli um greiðslu eru send til banka eða sparisjóðs eða send með öðrum
                            óafturkallanlegum hætti.

                VI. kafli. Almennar reglur um ábyrgð félagsins.
                35. gr. Útreikningur bóta. Vátryggingarverðmæti.
 Sé ekki um annað samið í vátryggingarsamningi á vátryggður rétt á fullum bótum
                              fyrir fjártjón sitt.
   Ef ákveða á bætur í samræmi við viðgerðarkostnað eða endurkaupsverð getur
  vátryggður krafist bóta fyrir slíkan kostnað þótt viðgerð eða endurkaup hafi
ekki átt sér stað. Þetta gildir þó ekki ef annað leiðir af vátryggingarskilmálum
                                   eða lögum.
  Vátryggður getur krafist greiðslu bóta í peningum þegar annað leiðir ekki af
                        vátryggingarskilmálum eða lögum.
                        36. gr. Bundið vátryggingarverð.
 Samningi um að tiltekið tjón skuli bætt með ákveðnu verði má víkja til hliðar
      samkvæmt kröfu félagsins ef vátryggingartaki hefur gefið rangar eða
  ófullnægjandi upplýsingar um atvik sem höfðu þýðingu fyrir verðákvörðunina.
        Ákvæði 19.23. gr. og 31. gr. gilda eftir því sem við getur átt.
                              37. gr. Tvítrygging.
  Ef sama tjón fellur undir fleiri en eina vátryggingu getur vátryggður valið
hvaða vátryggingu hann vill nota þar til hann hefur fengið þær bætur sem hann á
                                   kröfu til.
 Ef fleiri en eitt vátryggingafélag bera ábyrgð á tjóni skv. 1. mgr. skulu þau,
  sé ekki um annað samið, greiða vátryggingu hlutfallslega eftir ábyrgð hvers
                            þeirra um sig á tjóninu.
                 38. gr. Ábyrgð félagsins á björgunarkostnaði.
   Félagið ber ábyrgð á tjóni og kostnaði sem vátryggður verður fyrir við þær
aðstæður er greinir í 28. gr. þegar markmið með ráðstöfunum var að forðast tjón
   sem fellur undir vátrygginguna eða takmarka það og ráðstafanirnar teljast
  sérstakar og réttlætanlegar. Hið sama á við um tjón og kostnað er maður, sem
       skv. 29. gr. var skylt að gera björgunarráðstafanir, verður fyrir.
    Sé vátryggður skyldur til að bæta tjón sem valdið er þriðja manni vegna
       ráðstafana er greinir í 1. mgr. gilda ákvæði 44. gr. um það tjón.

         VII. kafli. Réttur þriðja manns samkvæmt vátryggingarsamningi.
                  39. gr. Hverjum vátrygging er til hagsbóta.
 Í vátryggingum sem ekki eru teknar vegna atvinnustarfsemi er vátryggingin til
      hagsbóta fyrir vátryggingartakann, maka hans og aðra sem teljast til
                              heimilisfólks hans.
Vátrygging á fasteign er til hagsbóta fyrir vátryggingartakann og fyrir rétthafa
 að þinglýstum eignarrétti, veðrétti eða öðrum þinglýstum tryggingarréttindum í
                                   eigninni.
   Um vátryggingu lausafjár, sem hægt er að skrá sérstaklega í lausafjárbók,
 skipabók og bifreiðabók, sbr. 2.4. tölul. 1. mgr. [1]8. gr. þinglýsingalaga,
  nr. 39/1978, rekstrartækja, sbr. 2. mgr. [2]24. gr. laga um samningsveð, nr.
75/1997, og vörubirgða, sbr. 2. mgr. [3]33. gr. sömu laga, gilda ákvæði 2. mgr.
        einnig ef réttindum er þinglýst eða þau skráð í viðkomandi skrá.
            Heimilt er að víkja frá ákvæði 1.3. mgr. með samningi.
                             40. gr. Eigendaskipti.
   Ef eigendaskipti verða að vátryggðum hlut og ekki er um annað samið gildir
vátrygging einnig til hagsbóta fyrir hinn nýja eiganda. Um vátryggingar þær sem
  greinir í 2. og 3. mgr. 39. gr. gildir þetta einnig þótt réttindum hins nýja
eiganda sé ekki þinglýst eða þau skráð. Ef samið er um að vátrygging skuli falla
      brott við eigendaskipti að vátryggðum hlut er félagið samt ábyrgt ef
         vátryggingaratburður verður innan 14 daga frá eigendaskiptum.
Regla 1. mgr. gildir ekki ef hinn nýi eigandi hefur sjálfur tekið vátryggingu og
                       heldur ekki við búfjártryggingar.
              41. gr. Vernd meðvátryggðs gegn mótbárum félagsins.
Sá sem á vátryggða hagsmuni skv. 39. og 40. gr. þarf ekki að sæta því að félagið
  beri fyrir sig háttsemi vátryggingartaka eða annars vátryggðs sem greinir í
                          reglum IV. kafla eða 47. gr.
 Félagið getur þó borið fyrir sig atvik sem greinir í 2. mgr. 29. gr. gagnvart
           maka og öðru heimilisfólki vátryggðs, sbr. 1. mgr. 39. gr.
Gagnvart rétthafa í lausafé, sem nýtur vátryggingarverndar skv. 3. mgr. 39. gr.,
sbr. 40. gr., er þó heimilt að víkja frá reglum þessarar greinar með samningum.
                   42. gr. Staða meðvátryggðs að öðru leyti.
    Sé vátryggingarsamningi breytt, honum sagt upp eða slitið hefur það ekki
 réttaráhrif gagnvart meðvátryggðum skv. 2. og 3. mgr. 39. gr. ef félagið hefur
         ekki tilkynnt það sérstaklega til hans með mánaðar fyrirvara.
      Sé rétti veðhafa raskað getur félagið ekki með bindandi hætti fyrir
 meðvátryggðan skv. 2. og 3. mgr. 39. gr. samið við vátryggingartaka um uppgjör
 vátryggingarbóta né greitt bætur til vátryggingartaka. Meðvátryggðir geta ekki
 andmælt því að öll vátryggingarfjárhæðin sé greidd til vátryggingartaka þegar
   endurbætur hafa farið fram eða sett er fullnægjandi trygging fyrir því að
 vátryggingarbætur verði notaðar til endurbóta. Meðvátryggðir geta heldur ekki
 andmælt því að bætur séu lagðar inn á reikning í banka sem vátryggingartaki og
              meðvátryggður geta einungis farið með sameiginlega.
Ákvæði 2. mgr. gildir gagnvart meðvátryggðum skv. 1. mgr. 39. gr. og 40. gr. ef
                   hann hefur tilkynnt félaginu um rétt sinn.
                      43. gr. Samið um stöðu meðvátryggðs.
  Ef vátrygging er einnig til hagsbóta fyrir annan en vátryggingartakann gilda
 ákvæði 1. mgr. 41. gr. og 42. gr. eftir því sem við á, sé ekki um annað samið.
                 44. gr. Staða tjónþola við ábyrgðartryggingu.
  Ef vátrygging tekur til tjóns vátryggðs vegna skaðabótaábyrgðar sem hann ber
getur tjónþoli krafist bóta beint frá félaginu. Félaginu og vátryggðum er skylt
          að upplýsa tjónþola um ábyrgðartryggingu sé hún fyrir hendi.
 Ef fram kemur krafa um bætur á hendur félaginu skal tilkynna það vátryggðum án
      ástæðulauss dráttar og veita honum upplýsingar um meðferð kröfunnar.
   Viðurkenning félagsins á atriðum sem lúta að ábyrgð er ekki bindandi fyrir
                                  vátryggðan.
 Nú tilkynnir tjónþoli félaginu að hann hyggist höfða mál á hendur því og getur
 það þá krafist þess að hann beini málshöfðuninni einnig gegn vátryggðum. Skal
     félagið tilkynna tjónþola um þá kröfu sína án ástæðulausrar tafar og á
   sannanlegan hátt. Máli sem tjónþoli höfðar á hendur félaginu eftir viðtöku
slíkrar tilkynningar skal vísað frá dómi ef félagið krefst þess. Sé höfðað mál á
  hendur félaginu án undanfarandi tilkynningar um það getur félagið gert kröfu
 þessa efnis, enda komi hún fram ekki síðar en í greinargerð. Höfði tjónþoli af
 þessu tilefni ekki sakaraukningu innan mánaðar frá því að krafa félagsins kom
                 fram skal málinu vísað frá dómi að kröfu þess.
  Félagið getur haft uppi sömu mótbárur gegn kröfu tjónþola og hinn vátryggði.
Félagið getur einnig haft uppi aðrar mótbárur gegn tjónþola, svo fremi þær eigi
  ekki rót sína að rekja til háttsemi vátryggðs eftir að vátryggingaratburður
                                     varð.
       Mál á hendur félaginu skal höfða á Íslandi ef annað leiðir ekki af
                    þjóðréttarlegum skuldbindingum Íslands.
        Ákvæði þessarar greinar standa því ekki í vegi að sá sem stundar
atvinnustarfsemi falli frá rétti sínum til þess að krefjast skaðabóta beint frá
 félaginu. Slíkur samningur hefur þó ekki réttaráhrif við gjaldþrot vátryggðs.
             45. gr. Staða tjónþola við lögboðna ábyrgðartryggingu.
    Ef vátryggingartaki hefur tekið ábyrgðartryggingu til þess að fullnægja
 lagaskyldu gilda ákvæði 44. gr. að því leyti sem um stöðu tjónþola gilda ekki
                               sérstakar reglur.
    Félagið getur þó ekki haft uppi mótbárur, sem það gat haft uppi gagnvart
tjónþola eða vátryggðum, ef það vissi eða mátti vita að um væri að ræða lögboðna
                               ábyrgðartryggingu.
   Sé lögboðinni ábyrgðartryggingu sagt upp, eða ef hún fellur niður af öðrum
     ástæðum, hefur það áhrif gagnvart tjónþola að liðnum mánuði frá því að
viðkomandi stjórnvald fékk tilkynningu félagsins um brottfall hennar, enda gildi
                         ekki um það sérstakar reglur.
 46. gr. Staða tjónþola við ábyrgðartryggingar teknar í tengslum við viðamikla
                               atvinnustarfsemi.
     Ef vátrygging, sem fellur undir 2. mgr. 3. gr. laga þessara, tekur til
 skaðabótaábyrgðar vátryggðs er félagið ábyrgt gagnvart tjónþola með sama hætti
    og greinir í 44. gr. Krafa vátryggðs á hendur félaginu getur ekki orðið
           grundvöllur fullnustu á öðrum kröfum en skaðabótakröfunni.
Nú hefur bú vátryggðs verið tekið til gjaldþrotaskipta og gilda þá ákvæði 44. og
                     45. gr., sbr. og 2. og 3. mgr. 49. gr.
Óheimilt er að víkja frá ákvæðum þessarar greinar ef það leiðir til lakari stöðu
                                   tjónþola.

              VIII. kafli. Uppgjör vátryggingarbóta, fyrning o.fl.
              47. gr. Upplýsingaskylda vátryggðs við uppgjör bóta.
Við uppgjör bóta skal vátryggður veita félaginu þær upplýsingar og þau gögn sem
 hann hefur undir höndum og félagið þarf til þess að meta ábyrgð sína og greiða
                                     bætur.
Ef vátryggður veitir af ásetningi rangar eða ófullnægjandi upplýsingar sem hann
 veit eða má vita að leiða til þess að hann fær greiddar bætur sem hann á ekki
        rétt til fellur niður allur réttur hans samkvæmt þessum og öðrum
  vátryggingarsamningum vegna hins tiltekna vátryggingaratburðar. Sé háttsemi
 vátryggðs ekki alvarleg, hún varði aðeins lítinn hluta kröfunnar eða sérstakar
  ástæður mæla með getur hann þó fengið bætur að hluta. Ákvæði 31. gr. gildir
                          eftir því sem við getur átt.
       Í þeim tilvikum sem greinir í 2. mgr. getur félagið sagt upp öllum
vátryggingarsamningum sínum við vátryggðan með einnar viku fyrirvara. Ákvæði 1.
        og 2. málsl. 2. mgr. 15. gr. gilda eftir því sem við getur átt.
                             48. gr. Greiðsla bóta.
  Krefja má um greiðslu bóta 14 dögum eftir að félagið átti þess kost að afla
   þeirra upplýsinga sem þörf var á til þess að meta vátryggingaratburðinn og
ákveða fjárhæð bótanna. Ef augljóst verður áður en endanlegt uppgjör bóta getur
 farið fram að félagið skuli að minnsta kosti greiða hluta þeirra skal það inna
                     af hendi hlutagreiðslu sem því nemur.
                 49. gr. Heimild félagsins til að skuldajafna.
  Þegar vátryggingartaki öðlast rétt til bóta hefur félagið aðeins rétt til að
   skuldajafna vangoldnu iðgjaldi vegna þeirrar vátryggingar sem um ræðir eða
     annarra sem hann hefur hjá félaginu gegn bótum sem því ber að greiða.
    Þegar bætur eiga að greiðast meðvátryggðum þriðja manni eða tjónþola við
    ábyrgðartryggingu getur félagið aðeins skuldajafnað iðgjaldi vegna sama
  vátryggingarsamnings. Skuldajöfnuður getur aðeins átt sér stað vegna þeirra
fjárhæða sem ekki er unnt að fá greiddar skv. 1. mgr. Sé um fleiri meðvátryggða
    eða tjónþola að ræða sem eiga rétt á bótum skal skipta skuldajöfnuðinum
              hlutfallslega á þær fjárhæðir sem þeir fá greiddar.
 Við lögboðna ábyrgðartryggingu gildir regla 2. mgr. 45. gr. með sama hætti um
                skuldajafnaðarrétt félagsins gagnvart tjónþola.
                                50. gr. Vextir.
   Vátryggður á rétt á almennum vöxtum af kröfu sinni þegar liðnir eru tveir
     mánuðir frá því að tilkynning um vátryggingaratburð var send félaginu.
  Eigi félagið að bæta útlagðan kostnað vátryggðs stofnast skylda til greiðslu
almennra vaxta fyrst tveimur mánuðum eftir að hann hefur innt greiðslu af hendi.
    Sem útgjöld skv. 1. málsl. teljast einnig bætur vegna endurbyggingar við
brunatryggingar. Fyrir þann hluta bótanna sem greiða á óháð endurbyggingu gildir
                                 regla 1. mgr.
  Eigi félagið að bæta tjón vegna rekstrarstöðvunar eða afnotamissis stofnast
  skylda til greiðslu vaxta mánuði eftir lok þess tímabils sem félaginu ber að
                                     bæta.
Vanræki vátryggður að veita félaginu upplýsingar eða afhenda gögn sem tilgreind
eru í 1. mgr. 47. gr. getur hann ekki krafist vaxta fyrir þann tíma sem líður af
  þessum ástæðum. Hið sama á við ef vátryggður hafnar uppgjöri í heild eða að
 hluta með óréttmætum hætti. Skyldan til að greiða vextina fellur einnig niður
 þegar félagið leggur bæturnar á bankareikning í samræmi við lokaákvæði 2. mgr.
                                    42. gr.
 Nú er krafa um bætur miðuð við verðlag síðar en vátryggingaratburður átti sér
   stað og skal þá krafan bera vexti samkvæmt framansögðu sem miðast við það
                                   tímamark.
  Almennir vextir samkvæmt þessari grein skulu vera hinir sömu og greiða ber á
    skaðabætur samkvæmt [4]lögum um vexti og verðtryggingu, nr. 38/2001. Um
               dráttarvexti gilda reglur III. kafla þeirra laga.
    Vexti skal greiða þótt greiðsla félagsins í heild verði með því hærri en
 vátryggingarfjárhæðin. Í vátryggingarskilmálum skal vakin athygli á rétti til
                         vaxta samkvæmt þessari grein.
   51. gr. Frestur til að tilkynna um vátryggingaratburð og til lögfræðilegra
                                    aðgerða.
 Vátryggður glatar rétti til bóta ef hann tilkynnir félaginu ekki um kröfu sína
          innan árs frá því að hann vissi um atvik sem hún er reist á.
  Ef félagið hafnar kröfu vátryggðs í heild eða að hluta glatar hann rétti til
   bótanna ef hann hefur ekki höfðað mál eða krafist meðferðar málsins fyrir
     úrskurðarnefnd skv. 141. gr. innan árs frá því að hann fékk skriflega
tilkynningu um að kröfu hans væri hafnað. Í slíkri tilkynningu er skylt að geta
 framangreinds frests, með hvaða hætti unnt er að rjúfa hann og afleiðinga þess
                       að ekki er aðhafst fyrir lok hans.
                                52. gr. Fyrning.
Krafa um bætur fyrnist á fjórum árum. Fresturinn hefst við lok þess almanaksárs
  er vátryggður fékk nauðsynlegar upplýsingar um þau atvik sem eru grundvöllur
     kröfu hans. Krafan fyrnist þó í síðasta lagi á tíu árum frá lokum þess
     almanaksárs er vátryggingaratburður varð. Hafi félagið sent vátryggðum
tilkynningu sem greinir í 2. mgr. 51. gr. fyrnist krafan fyrst þegar sá frestur
                         líður sem þar er tilgreindur.
 Í ábyrgðartryggingum fyrnist ábyrgð félagsins samkvæmt sömu reglum og gilda um
                          fyrningu skaðabótaábyrgðar.
  Að öðru leyti gilda ákvæði [5]laga nr. 14/1905, um fyrning skulda og annarra
 kröfuréttinda. Fresturinn skv. 3. málsl. 1. mgr. framlengist þó ekki í samræmi
                        við 15. gr. síðastgreindra laga.

                IX. kafli. Sérstakar reglur um hópvátryggingar.
                    53. gr. Tengsl við önnur ákvæði laganna.
   Ef ekki leiðir annað af ákvæðum þessa kafla gilda aðrar reglur þessa hluta
       laganna einnig um hópvátryggingar að því leyti sem við getur átt.
                     54. gr. Efni hópvátryggingarsamnings.
 Samningur um hópvátryggingu skal hafa að geyma skilmála vátryggingarinnar eða
                      reglur um hvernig ákvarða skuli þá.
            Auk þess skal í samningi um hópvátryggingu kveðið á um:
    a. hverjir séu og geti orðið hluti af hópi þeim sem vátryggingin tekur til,
                b. hvort heimilt sé að gera fyrirvara um þátttöku,
    c. hvernig þátttakendur verði áfram hluti af hópnum, geri fyrirvara við að
                     verða hluti af honum og hætti í honum,
    d. hvort haldin skuli skrá yfir þátttakendurna og, ef svo er, hvort skráin
                 skuli haldin af vátryggingartaka eða félaginu,
     e. hvort iðgjaldið skuli greiðast félaginu af vátryggingartakanum eða af
                    hverjum einstökum þátttakanda í hópnum,
      f. skyldur vátryggingartaka við tilkynningar til eða frá þátttakendum í
                                   hópnum og
     g. hvaða skilyrði þurfi að vera fyrir hendi til þess að ábyrgð félagsins
                    hefjist eða hægt sé að halda henni við.
                     55. gr. Upplýsingar um vátrygginguna.
  Félagið og vátryggingartaki skulu tryggja með fullnægjandi hætti að þeir sem
 eru, eða geta orðið, þátttakendur í hópnum fái upplýsingar um atriði sem nefnd
 eru í 54. gr. og um viðbótarvátryggingar sem gæti verið heppilegt fyrir þá að
afla sér. Upplýsingar þessar skal gefa þegar hópvátryggingu hefur verið komið á
         og síðar er efni standa til. Ef skilmálarnir koma ekki fram í
   vátryggingarsamningnum skal einnig upplýsa viðkomandi um þá. Takmarkanir á
notkun, varúðarreglur og fresti til að tilkynna um vátryggingaratburð, sbr. 10.
                        gr., skal tilgreina sérstaklega.
                         56. gr. Vátryggingarskírteini.
Sé haldin skrá yfir þátttakendur í hópi sem hópvátrygging tekur til skal sá sem
     heldur skrána án ástæðulauss dráttar sjá til þess að hver sá sem telst
þátttakandi fái vátryggingarskírteini eða staðfest afrit þess og þá skilmála sem
                            um vátrygginguna gilda.
Nú hefur maður fengið vátryggingarskírteini eða afrit þess skv. 1. mgr. og er þá
 hvorki unnt að bera fyrir sig að hann fullnægi ekki skilyrðum til þess að vera
þátttakandi í hópnum sem vátryggingin tekur til né að hann eigi ekki rétt á þeim
 greiðslum sem fram koma í vátryggingarskírteininu. Þetta gildir þó ekki ef það
leiðir skýrlega af skírteininu að hann uppfylli ekki skilyrðin eða eigi ekki þær
kröfur um greiðslu sem hann gerir. Þetta á heldur ekki við ef félagið losnar úr
 ábyrgð í heild eða að hluta samkvæmt reglum 20. gr., eða hefur sent aðvörun um
     slit eða breytingu á skilmálum vátryggingarinnar skv. 58. eða 59. gr.
                       57. gr. Upphaf ábyrgðar félagsins.
  Sé ekki um annað samið eða það leiði af atvikum hefst ábyrgð félagsins þegar
                            samningurinn er gerður.
 Fyrir þátttakanda í hópnum sem síðar kemur til telst upphaf ábyrgðar félagsins
 þegar send er tilkynning um aðild hans samkvæmt samningnum eða greitt iðgjald
fyrir hann eða, sé tilkynningar ekki krafist, þegar hann hefur uppfyllt skilyrði
                         til þess að vera þátttakandi.
    Ákvæði 4. mgr. 13. gr. gildir um upphaf ábyrgðar samkvæmt þessari grein.
                         58. gr. Lok vátryggingarinnar.
Þegar þátttakandi í hópi sem nýtur hópvátryggingar, og skrá er haldin um, hættir
 í hópnum fellur vátrygging niður að því er hann varðar í fyrsta lagi 14 dögum
  eftir að félagið eða vátryggingartaki sendir honum skriflega tilkynningu. Í
hópvátryggingu þar sem ekki er haldin skrá yfir þátttakendur í hópnum eða þegar
 skrifleg tilkynning er ekki send fellur vátrygging fyrst niður tveimur mánuðum
  eftir að þátttakandinn hætti í hópnum. Ákvæði 1. og 2. málsl. gilda ekki ef
  þátttakandinn hefur tekið aðra vátryggingu eða gengið inn í aðra sambærilega
                                hópvátryggingu.
 Ef vátryggingartaki eða félagið segir upp eða endurnýjar ekki vátryggingu, eða
ef ábyrgð félagsins fellur niður vegna vangreiðslu vátryggingartaka á iðgjaldi,
 skal senda skriflega tilkynningu til þeirra þátttakenda sem eru á skrá, sé hún
 færð, en ella með öðrum fullnægjandi hætti. Fyrir hvern einstakan þátttakanda
  fellur vátryggingin fyrst niður mánuði eftir að tilkynning er send samkvæmt
 framansögðu eða hann fékk með öðrum hætti vitneskju um atvik. Ákvæði 3. málsl.
     1. mgr. gildir samkvæmt þessari málsgrein eftir því sem við getur átt.
  Ákvæði þessarar greinar gilda ekki um vátryggingu sem samkvæmt efni sínu er
                              einungis tímabundin.
                         59. gr. Breyting á skilmálum.
 Ef skilmálum hópvátryggingar er breytt þannig að það rýri stöðu þátttakendanna
           gilda ákvæði 2. mgr. 58. gr. eftir því sem við getur átt.
    60. gr. Tilkynningar til eða frá einstökum þátttakendum í hópi sem nýtur
                                hópvátryggingar.
Nú er tilkynning vegna vátryggingar send vátryggingartaka og er þá ekki hægt að
bera það fyrir sig að hún hafi ekki komið til félagsins. Þetta á þó ekki við ef
  þátttakandinn hafði ástæðu til að ætla að tilkynningin hefði ekki komið til
            félagsins og hann átti þess kost að tilkynna því um það.
 Hafi vátryggingartaka verið skylt samkvæmt lögum þessum eða samningi að senda
tilkynningu til þátttakenda í hópi sem nýtur hópvátryggingar, en gerir það ekki,
hefur athafnaleysi hans sömu réttaráhrif gagnvart þeim og ef félagið hefði sýnt
 það af sér. Þetta gildir þó ekki ef þátttakandinn þekkti af öðrum ástæðum til
  efnis tilkynningarinnar og sanngjarnt má telja að hann hafi átt þess kost að
                                fara eftir því.

                         II. hluti. Persónutryggingar.
                              X. kafli. Inngangur.
                     61. gr. Gildissvið II. hluta laganna.
          Þessi hluti laganna gildir um samninga um persónutryggingar.
 Með persónutryggingu er í lögum þessum átt við líftryggingu, slysatryggingu og
 sjúkratryggingu. Vátryggingu má taka vegna lífs eða heilsu vátryggingartakans
                                  eða annarra.
     Þegar rætt er um líftryggingu í þessum hluta laganna er einnig átt við
          heilsutryggingu án uppsagnarréttar nema annað sé tekið fram.
   Ákvæði þessa hluta laganna gilda ekki um endurtryggingar og ekki heldur um
tryggingar lífeyrissjóða, samkvæmt lögum sem um þá gilda, né tryggingar samkvæmt
 lögum um almannatryggingar. [Þá gilda ákvæði um hópvátryggingar í þessum hluta
    laganna ekki um persónutryggingar launþega samkvæmt kjarasamningum.]^1)
                              ^1)L. 118/2005, 2. gr.
                            62. gr. Skilgreiningar.
      Í þessum hluta laganna hafa eftirtalin hugtök eftirfarandi merkingu:
         a. félagið, sá sem með samningi skuldbindur sig til þess að veita
                                  vátryggingu,
         b. vátryggingartaki, sá sem gerir einstaklingsbundinn samning eða
hópvátryggingarsamning við félagið; sá telst einnig vátryggingartaki sem öðlast
                         eignarrétt að vátryggingunni,
       c. vátryggður, sá maður hvers lífs eða heilsu vátryggingin tekur til,
      d. höfuðstólstrygging, vátrygging þar sem félagið skal greiða tiltekna
       fjárhæð sem þó getur verið skipt niður á fleiri en einn gjalddaga,
     e. lífeyristrygging, vátrygging þar sem félagið á að greiða fjárhæð fyrir
  tiltekið tímabil svo lengi sem tilgreindur maður lifir eða þar til hann nær
                                ákveðnum aldri,
    f. hópvátrygging, vátrygging sem tekur til manna í nánar tilteknum hópi og
                 eftir atvikum einnig maka þeirra, barna o.fl.,
    g. vátryggingaratburður, atvik sem samkvæmt vátryggingarsamningi veldur því
                       að til greiðslu bóta getur komið,
             h. vátryggingarskírteini, staðfesting félagsins á því að
 vátryggingarsamningur hafi verið gerður þar sem fram koma m.a. upplýsingar um
  hvaða vátryggingu sé um að ræða, vátryggingartaka og vátryggðan, svo og þær
                       upplýsingar sem greinir í 70. gr.,
    i. rétthafi, sá sem vátryggingartaki tilgreinir í vátryggingarsamningi og á
rétt til þess að fá vátryggingarfjárhæðina greidda eftir að vátryggingaratburður
                                  hefur orðið.
                        63. gr. Ófrávíkjanlegar reglur.
Óheimilt er, nema annað sé tekið fram, að víkja frá ákvæðum þessa hluta laganna
   með samningi ef það leiðir til lakari stöðu þess sem öðlast kröfu á hendur
                    félaginu samkvæmt vátryggingarsamningi.

                     XI. kafli. Upplýsingaskylda félagsins.
                   64. gr. Upplýsingar við töku vátryggingar.
Við töku vátryggingar, sem fellur undir þennan hluta laganna, skal félagið, eða
    sá sem kemur fram fyrir þess hönd, sjá til þess að vátryggingartaki fái
  nauðsynlega ráðgjöf um hvernig þörfum hans um vátryggingarvernd er mætt með
                                vátryggingunni.
   Félagið skal veita vátryggingartaka upplýsingar um mikilvæg atriði þeirra
tegunda vátrygginga sem fullnægt geta þörf hans fyrir vátryggingarvernd. Félagið
    skal meðal annars veita upplýsingar um gildistíma vátryggingarsamnings,
   skilmála, iðgjöld, ágóðahlutdeild þegar við á og takmarkanir á gildissviði
 vátryggingarinnar miðað við það sem vátryggingartaki má með réttu ætla að hún
                                   taki til.
         Ef aðilarnir geta ekki valið lög hvers lands eigi að gilda um
            vátryggingarsamninginn skal félagið upplýsa þá um lögin.
     Þá skal félagið upplýsa um hvaða aðilar hafi með höndum þjónustu vegna
kvörtunar- eða ágreiningsmála er tengjast vátryggingarsamningum, svo og um rétt
                hlutaðeigandi til að skjóta málum til dómstóla.
                       65. gr. Sérstök upplýsingaskylda.
 Áður en vátryggingarsamningur er gerður í greinaflokkum líftrygginga og öðrum
   sem leyfi er veitt fyrir skv. [6]23. gr. laga um vátryggingastarfsemi, nr.
60/1994, og á samningstímanum skal, þegar skuldbinding kemst á hér á landi, sbr.
      8. gr. síðastgreindra laga, vátryggingartaki upplýstur á íslensku um
                              eftirfarandi atriði:
     a. allar tegundir bóta sem í samningnum felast og um rétt til breytinga á
                            þeim á samningstímanum,
                         b. gildistíma líftryggingarinnar,
                       c. hvernig samningnum verði sagt upp,
     d. hvernig iðgjöld skuli greidd, hve lengi og hvernig þeim verði breytt á
                                samningstímanum,
   e. hvernig ágóðahluti er reiknaður og hvernig og hvenær hann verði greiddur,
   f. reglur um endurkaup og frítryggingu og að hvaða marki ábyrgst er að réttur
                            til þess sé fyrir hendi,
    g. sundurliðun iðgjalda á hverja grein líftrygginga (bótategunda) og vegna
                      aukagreina þegar þær eru innifaldar,
   h. um líftryggingar tengdar fjárfestingum, skilgreiningu á þeim hlutaeiningum
                             sem tengdar eru bótum,
       i. um líftryggingar tengdar fjárfestingum, hvers eðlis eignir að baki
                               hlutaeiningum eru,
       j. hvernig háttað er rétti vátryggingartaka til að hætta við að taka
                                líftrygginguna,
             k. um skatta sem ber að greiða vegna líftryggingarinnar.
  Auk líftryggingarskilmála, bæði almennra skilmála og sérskilmála, sem látnir
  skulu í té, skal vátryggingartaki á samningstíma líftryggingar upplýstur um
                                 eftirfarandi:
        a. sérhverjar breytingar varðandi atriði er snerta heiti félagsins,
    félagsform, heimilisfang aðalstöðva þess og þegar við á þess útibús sem
                            samningur er gerður við,
   b. sérhverjar breytingar varðandi vátryggingarskilmála eða breytingar á lögum
                          er snerta ah-liði 1. mgr.,
                  c. árlega um stöðu inneignar vegna ágóðahluta.
 Heimilt er að veita upplýsingar skv. 1. og 2. mgr. á öðru tungumáli en segir í
  1. mgr. að fenginni beiðni vátryggingartaka eða þegar vátryggingartaki getur
                 valið um þá löggjöf sem gildir um samninginn.
     Hafi samningur um líftryggingu til a.m.k. sex mánaða komist á og sé um
   einstaklingslíftryggingu að ræða skal félagið tilkynna vátryggingartaka um
 gildistöku samningsins. Vátryggingartaki skal hafa 30 daga frest til að segja
 vátryggingunni upp frá þeim tíma er honum barst tilkynningin. Skrifleg uppsögn
     leysir aðila undan öllum skyldum sem síðar hefði leitt af samningnum.
  Réttaráhrif og skilyrði uppsagnar fara að öðru leyti eftir þeim lögum sem um
                               samninginn gilda.
     Almenningi skal heimill aðgangur að upplýsingum um þann grundvöll sem
         útreikningur líftryggingarskuldar og ágóðahlutar er reistur á.
                     66. gr. Tungumál vátryggingarskilmála.
 Vátryggingarskilmálar, sem boðnir eru hér á landi og falla undir þennan hluta
laganna, skulu vera á íslensku eða öðru tungumáli sem vátryggingartaki samþykkir
 og gerir honum kleift, áður en gengið er frá vátryggingarsamningi, að tileinka
sér þau ákvæði skilmálanna sem skipta máli um efni þeirra, vátryggingarvernd og
                            þau kjör sem í boði eru.
                      67. gr. Upplýsingaskylda um félagið.
  Vátryggingartaki skal ávallt upplýstur um heiti, félagsform og aðsetur þess
   félags sem vátrygginguna býður og vátryggingaráhættuna ber áður en hann er
 skuldbundinn samkvæmt vátryggingarsamningi. Þegar við á skal vátryggingartaki
   upplýstur um aðsetur þess útibús sem vátryggingarsamningur er gerður við.
    Upplýsingarnar skulu ávallt koma fram á bréfum og öðrum tilkynningum til
vátryggingartaka, svo og heiti og aðsetur aðalstöðva félagsins þegar um útibú er
                                    að ræða.
Öll bindandi tilboð, vátryggingarsamningar og ígildi þeirra skulu hafa að geyma
  upplýsingar um heiti og aðsetur þess félags sem ber vátryggingaráhættuna og
                               aðalstöðvar þess.
                               68. gr. Skilríki.
  Hver sá sem hefur með höndum sölu vátrygginga á vegum vátryggingafélags skal
   framvísa fullnægjandi skilríkjum við störf sín, útgefnum af því félagi eða
                        félögum sem hann starfar fyrir.
            69. gr. Skyldur félags við sölu vátrygginga og við tjón.
 Vátryggingafélög skulu sjá til þess að starfsemi aðila skv. 68. gr. sé þannig
  háttað að við öflun vátrygginga sé gætt hags vátryggingartaka, vátryggðra og
                  annarra sem hafa sérstakra hagsmuna að gæta.
Vátryggingafélög skulu sjá til þess að tjónþolar fái fullnægjandi upplýsingar um
   bótarétt sinn og sundurliðun á því hvernig bætur til þeirra eru ákveðnar.
                         70. gr. Vátryggingarskírteini.
 Þegar er samningur um persónutryggingu hefur verið gerður og ákveðið er hvaða
skilmálar gildi um vátrygginguna skal félagið afhenda vátryggingartaka skírteini
til staðfestingar á því að samningur sé á kominn og vísa til skilmála hans. Auk
        skírteinisins skal félagið afhenda vátryggingartaka skilmálana.
                    Í vátryggingarskírteini skal koma fram:
                              a. heiti vátryggingar,
                        b. gildistími vátryggingarsamnings,
                 c. hverjir séu aðilar að vátryggingarsamningnum,
               d. iðgjald vegna vátryggingarinnar og gjalddagi þess,
       e. árétting til vátryggingartaka um að hann kynni sér ákvæði skilmála
 vátryggingarinnar er varða fyrirvara er tengjast greiðslu iðgjalds, takmörkun
 ábyrgðar, varúðarreglur er um vátrygginguna gilda og fresti til að tilkynna um
                              vátryggingaratburð,
              f. ákvæði vátryggingarsamningsins sem ekki koma fram í
                            vátryggingarskilmálunum,
     g. hvaða frestur er til þess að tilkynna um vátryggingaratburð þegar hann
                       hefur orðið, sbr. 1. mgr. 124. gr.
  Ef rétthafi er tilnefndur við töku vátryggingarinnar skal hann tilgreindur í
                             vátryggingarskírteini.
                   71. gr. Upplýsingar á vátryggingartímanum.
   Á vátryggingartímanum skal félagið með fullnægjandi hætti sjá til þess að
vátryggingartaki hafi upplýsingar um þá þætti vátryggingarsamnings sem mikilvægt
    er fyrir hann að þekkja, þ.m.t. greiðslu iðgjalds, vátryggingarfjárhæð,
     ágóðahlutdeild þegar við á og útborgun hennar og endurkaupsverð ásamt
       ráðstöfunum á vátryggingunni. Séu ákveðnar sérstakar takmarkanir á
  vátryggingunni, sbr. 87. gr., eða varúðarreglur, sbr. 90. gr., skal félagið
   einnig minna á þær. Félagið skal einnig gefa upplýsingar um aðra kosti við
  vátryggingar sem til greina koma eða nýja viðbótarvátryggingarvernd sem það
    hefur boðið fram eftir að vátryggingin var tekin eða endurnýjuð síðast.
  Ef vátrygging á að gilda í eitt ár eða skemur skulu upplýsingar skv. 1. mgr.
                         veittar við endurnýjun hennar.
       72. gr. Eftirlitsskylda Fjármálaeftirlitsins. Reglugerðarheimild.
  Fjármálaeftirlitið skal fylgjast með því að upplýsingaskyldu samkvæmt þessum
                           hluta laganna sé fullnægt.
  [Ráðherra]^1) getur sett reglugerð með nánari reglum um upplýsingaskylduna.
                             ^1)L. 126/2011, 381. gr.

                   XII. kafli. Vátryggingarsamningurinn o.fl.
                      73. gr. Grundvöllur mats félagsins.
  Þegar félagið tekur ákvörðun um hvort það veitir vátryggingu og metur áhættu
 sína skal það leggja til grundvallar heilsu hins vátryggða á því tímamarki er
vátryggingartaki afhenti fullbúna umsókn um tiltekna vátryggingu. Félagið getur
 einnig tekið tillit til þess að heilsu vátryggðs hefur hrakað eftir að umsókn
var afhent ef það tengist aðstæðum sem voru fyrir hendi við afhendingu hennar og
                        skýrt er frá við athuganir þess.
                            74. gr. Ábyrgðartíminn.
Nú er annað ekki ákveðið í lögum eða samningi og hefst þá ábyrgð félagsins þegar
             það eða vátryggingartakinn hefur samþykkt tilboð hins.
Hafi félagið sent skriflegt samþykki til vátryggingartaka hefst ábyrgð þess kl.
0.00 þann dag sem samþykkið var sent, að því tilskildu að beiðni um vátryggingu
             hafi komið til félagsins í síðasta lagi deginum áður.
Hafi vátryggingartaki sent skriflega beiðni um tiltekna vátryggingu og ljóst er
  að félagið hefði þegar samþykkt beiðnina ber það ábyrgð við móttöku hennar.
   Þetta gildir þó ekki ef víst þykir að félagið hefði hafnað vátryggingunni.
Félagið ber heldur ekki ábyrgð á afleiðingum atvika sem þegar höfðu átt sér stað
   á því tímamarki sem umsókn var send ef þessi atvik hefðu komið í ljós við
       athugun félagsins og leitt til þess að umsókn hefði verið hafnað.
 Ef ábyrgð félagsins á að hefjast á tilteknum degi, án þess að það sé tilgreint
 nánar, hefst ábyrgðin kl. 0.00 þann dag. Eigi vátrygging að gilda til ákveðins
dags en ekki er tiltekið hvenær dags henni lýkur skal litið svo á að henni ljúki
                                   kl. 24.00.
  75. gr. Heimild vátryggingartaka til þess að segja upp vátryggingarsamningi.
Vátryggingartaki getur, sé um líftryggingu að ræða, slitið samningnum hvenær sem
                                      er.
Nú vill vátryggingartaki segja upp samningi um slysa- eða sjúkratryggingu þegar
 vátryggingartímabili lýkur og verður hann þá að tilkynna félaginu um það innan
mánaðar frá því það sendi venjulega tilkynningu um gjalddaga hins nýja tímabils.
 Honum er þó ekki skylt að tilkynna félaginu um uppsögn fyrr en tvær vikur eru
                             til loka tímabilsins.
 Vátryggingartaki getur á vátryggingartíma sagt upp gildandi samningi um slysa-
eða sjúkratryggingu ef hann hefur ekki lengur þörf fyrir vátrygginguna eða fyrir
                       hendi eru aðrar sérstakar ástæður.
  Sé um hópvátryggingu að ræða er heimilt að víkja frá ákvæðum 1. og 3. mgr. í
                             vátryggingarsamningi.
       76. gr. Heimild félagsins til þess að slíta vátryggingarsamningi á
                             vátryggingartímabili.
  Sé um líftryggingu að ræða getur félagið ekki slitið vátryggingarsamningi í
                      öðrum tilvikum en greinir í 84. gr.
         Sé um að ræða slysa- eða sjúkratryggingu getur félagið slitið
vátryggingarsamningi sem í gildi er samkvæmt reglum 84. gr. og 3. mgr. 120. gr.
Í öðrum tilvikum getur félagið því aðeins sagt upp vátryggingarsamningi að fyrir
hendi séu sérstök atvik sem skýrlega eru tilgreind í vátryggingarskilmálum, enda
  megi telja uppsögnina sanngjarna. Félagið getur þó ekki áskilið sér rétt til
uppsagnar vegna þess að heilsu hins vátryggða hafi hrakað eftir að vátryggingin
                                   var tekin.
  Uppsögnin verður að fara fram án ástæðulauss dráttar eftir að félaginu varð
kunnugt um atvik sem veittu því rétt til hennar. Uppsögnin skal vera skrifleg og
rökstudd. Sé ekki ákveðinn styttri frestur í lögunum skal uppsagnarfrestur eigi
                         vera skemmri en tveir mánuðir.
   Félagið skal í tilkynningu um uppsögn skýra frá möguleikum á því að leggja
              ágreining um hana fyrir úrskurðarnefnd skv. 141. gr.
 Það sem segir um uppsögn í 2. málsl., sbr. 3. málsl., 2. mgr. gildir einnig um
  fyrirvara þess efnis að vátrygging falli úr gildi ef tiltekin atvik eiga sér
                                     stað.
    77. gr. Uppgjör þegar vátryggingarsamningi er slitið á vátryggingartíma.
  Nú er vátryggingarsamningi slitið á vátryggingartímabilinu og skal þá reikna
  vátryggingartaka til tekna verðmæti vátryggingarinnar, þ.m.t. iðgjald, fyrir
þann tíma sem hann hefur greitt og vátrygging er ekki í gildi. Þetta á við þótt
                félagið sé laust úr ábyrgð í heild eða að hluta.
  Í skilmálum skulu vera reglur um útreikning á verðmæti vátryggingarinnar og
            iðgjalds fyrir þessi tilvik eða vísað til slíkra reglna.
                     78. gr. Aðvörun um lok líftryggingar.
 Nú er um það samið að líftrygging skuli gilda í þrjú ár eða lengur og skal þá
    félagið skemmst þremur mánuðum áður en vátryggingartímabilinu lýkur vara
vátryggingartaka við að vátryggingunni muni ljúka og upplýsa hann um hugsanlegan
 rétt hans til að framlengja hana. Hafi vátryggingin verið framlengd er þriggja
         ára fresturinn reiknaður frá þeim tíma er hún var fyrst tekin.
    79. gr. Endurnýjun slysa- eða sjúkratryggingar og breyting á skilmálum.
Nú á slysa- eða sjúkratrygging að gilda í tiltekinn tíma, eitt ár eða lengur, og
félagið hyggst ekki framlengja vátrygginguna fram yfir þann tíma og skal það þá
      tilkynna vátryggingartaka það í síðasta lagi tveimur mánuðum áður en
          vátryggingartímabilið er á enda. Að öðrum kosti framlengist
                       vátryggingartímabilið um eitt ár.
Félagið getur einungis neitað að endurnýja vátryggingu, sem nefnd er í 1. mgr.,
þegar fyrir liggja sérstakar ástæður. Þegar synjað er um endurnýjun gilda ákvæði
   2. málsl. 3. mgr. 76. gr. og 4. mgr. sömu greinar. Það sem segir í þessari
málsgrein á ekki við ef ótvírætt er af vátryggingarsamningi að vátrygging skuli
               falla úr gildi þegar vátryggingartímabilinu lýkur.
 Nú óskar félagið eftir nýjum upplýsingum um áhættuna í tengslum við endurnýjun
   og verður það þá að senda skriflega fyrirspurn til vátryggingartaka. Ella
endurnýjast vátryggingin á þeim grundvelli sem fyrir lá þegar vátryggingartakinn
                      síðast gaf upplýsingar um áhættuna.
Vilji félagið breyta skilmálum vátryggingarinnar við endurnýjun hennar skal það,
    um leið og krafið er um iðgjöld fyrir næsta vátryggingartímabil, afhenda
  vátryggingartaka hina nýju skilmála og gera grein fyrir þeim breytingum sem
  orðið hafa frá fyrri skilmálum. Breytingar sem ekki er gerð grein fyrir með
                þessum hætti getur félagið ekki borið fyrir sig.
    Félagið getur ekki áskilið sér rétt til að breyta skilmálum í slysa- eða
                   sjúkratryggingum á vátryggingartímabilinu.
  80. gr. Heimild til að halda áfram líftryggingu þegar endurkaupsverðið hefur
                                 verið greitt.
 Sé endurkaupsverð einstaklingsbundinnar líftryggingar greitt vátryggingartaka
 eða kröfuhafa, sbr. 107. og 111. gr., getur vátryggingartaki án þess að veita
  nýjar heilsufarsupplýsingar krafist þess að vátryggingin gildi áfram það sem
  eftir er af upphaflega umsömdum vátryggingartíma sem hrein áhættutrygging að
                           frádregnu endurkaupsverði.
      Félagið skal í síðasta lagi við greiðslu endurkaupsverðsins upplýsa
 vátryggingartaka um réttinn til að halda vátryggingunni áfram. Krafa um slíka
 vátryggingu skal sett fram minnst fjórum mánuðum eftir að tilkynning var send.
                   81. gr. Bráðabirgðavernd í líftryggingum.
 Hafi félagið gert fyrirvara í líftryggingu um að ábyrgð þess hefjist ekki fyrr
  en fyrsta iðgjald er greitt skal það bjóða vátryggingartaka bráðabirgðavernd
 vegna andláts sem ekki tengist heilsufarsástandi vátryggðs á því tímamarki er
                        bráðabirgðaverndin öðlast gildi.
Leiði ekki annað af ákvæðum 4. mgr. eða samningi aðila hefst bráðabirgðaverndin
  strax og iðgjald fyrir hana er greitt. Verndin fellur niður ef fullnægjandi
  umsókn um ákveðnar vátryggingar er ekki send félaginu í síðasta lagi mánuði
     eftir að bráðabirgðaverndin öðlaðist gildi. Sé slík umsókn send fellur
  bráðabirgðaverndin niður þegar sú vátrygging sem sótt var um er samþykkt eða
  henni hafnað, þó í síðasta lagi einum mánuði eftir að vátryggingartaki hefur
  fengið tilkynningu um greiðslu iðgjalds fyrir þá vátryggingu sem sótt er um.
Hafi félagið sent tilboð um vátryggingu með öðrum skilmálum fellur verndin niður
             þegar fresturinn til að samþykkja tilboðið er liðinn.
Bráðabirgðaverndin skal vera hin sama og vernd þeirrar vátryggingar sem sótt er
      um ef ekki er gerður áskilnaður um lægri fjárhæð í skilmálum hennar.
Hafi félagið ekki í síðasta lagi þegar umsókn um ákveðna vátryggingu er móttekin
gert vátryggingartaka grein fyrir möguleikanum á því að fá bráðabirgðavernd ber
              félagið sömu ábyrgð og sú vernd hefði verið umsamin.

            XIII. kafli. Almennar forsendur fyrir ábyrgð félagsins.
 82. gr. Skylda vátryggingartaka og vátryggðs til þess að veita upplýsingar um
                     áhættu. Takmarkanir á upplýsingagjöf.
[Á meðan félagið hefur ekki samþykkt að veita vátryggingu getur það óskað eftir
  upplýsingum sem hafa þýðingu fyrir mat þess á áhættunni. Í þeim tilgangi er
    félaginu heimilt að óska upplýsinga um sjúkdóma sem vátryggingartaki eða
vátryggður, foreldri hans eða systkini eru haldin eða hafa verið haldin óháð því
    hvernig sjúkdómur hefur greinst. Slíkra upplýsinga skal aflað beint hjá
 vátryggingartaka, eða eftir atvikum vátryggðum, sem skal veita rétt og tæmandi
 svör eftir bestu vitund við spurningum félagsins. Vátryggingartaki, eða eftir
    atvikum vátryggður, skal staðfesta að þær upplýsingar sem hann veitir um
 sjúkdóma foreldra eða systkina sinna séu veittar með þeirra samþykki, enda sé
með sanngirni hægt að ætlast til að hann hafi getað aflað slíks samþykkis. Afli
vátryggingafélag upplýsinga um sjúkdóma vátryggingartaka eða vátryggðs frá öðrum
en honum skal, áður en þeirra er aflað, liggja fyrir skriflegt upplýst samþykki
  hans. Vátryggingartaki, og eftir atvikum vátryggður, skal að eigin frumkvæði
veita upplýsingar um sérstök atvik sem hann veit, eða má vita, að hafa verulega
                     þýðingu fyrir mat félagsins á áhættu.
Þrátt fyrir ákvæði 1. mgr. er félaginu óheimilt fyrir eða eftir gerð samnings um
 persónutryggingu að óska eftir, afla með einhverjum öðrum hætti, taka við eða
    hagnýta sér upplýsingar sem fengnar eru úr niðurstöðu erfðarannsóknar á
   einstaklingi og geta gefið til kynna hættu á að hann þrói með sér eða fái
  tiltekinn sjúkdóm. Félaginu er einnig óheimilt að óska eftir rannsóknum sem
     teljast nauðsynlegar til þess að kostur sé á að fá slíkar upplýsingar.
 Synji félagið að veita persónutryggingu skal það rökstyðja synjunina sé eftir
                                  því leitað.
  Félagið skal halda saman upplýsingum um fjölda þeirra sem er synjað um töku
 tryggingar eða er gert að greiða hærri iðgjöld vegna áhættumats sem byggist á
                             lagagrein þessari.]^1)
                              ^1)L. 156/2007, 1. gr.
          83. gr. Ábyrgð félagsins þegar upplýsingaskylda er vanrækt.
 Hafi vátryggingartaki eða vátryggður sviksamlega vanrækt upplýsingaskyldu sína
   skv. 1. mgr. 82. gr. og vátryggingaratburður hefur orðið ber félagið ekki
                                    ábyrgð.
 Hafi vátryggingartaki eða vátryggður ella vanrækt upplýsingaskyldu sína í þeim
  mæli að ekki telst óverulegt má fella ábyrgð félagsins niður í heild eða að
                                     hluta.
   Við mat á ábyrgð félagsins skv. 2. mgr. skal litið til þess hvaða þýðingu
vanrækslan hefur haft fyrir mat þess á áhættu, til þess hve sökin var mikil, með
   hvaða hætti vátryggingaratburður hefur orðið og til atvika að öðru leyti.
84. gr. Réttur félagsins til þess að segja upp vátryggingunni og til breytinga á
            vátryggingarsamningi þegar upplýsingaskylda er vanrækt.
 Nú verður félaginu ljóst á vátryggingartímanum að upplýsingaskylda hefur verið
 vanrækt og sú vanræksla vátryggingartaka eða vátryggðs telst ekki óveruleg og
 getur það þá sagt upp vátryggingunni með 14 daga fyrirvara. Ákvæði 3. mgr. 76.
  gr. gilda með sama hætti. Hafi vátryggingartaki viðhaft sviksamlega háttsemi
 getur félagið þó slitið vátryggingunni, svo og öðrum vátryggingarsamningum sem
                 það hefur við vátryggingartaka, án fyrirvara.
   Ef ætla má að félagið hefði, þótt það hefði haft réttar upplýsingar, veitt
 vátrygginguna gegn hærra iðgjaldi eða með öðrum kjörum getur vátryggingartaki
     innan uppsagnarfrests krafist þess að viðhalda vátryggingunni á slíkum
    skilmálum. Svo fremi sem ekki er samið um nýja skilmála gildir upphafleg
vátrygging með þeim takmörkunum sem leiðir af 2. og 3. mgr. 83. gr., en þó ekki
lengur en þrjá mánuði frá uppsögn. Rétturinn til þess að viðhalda vátryggingunni
      samkvæmt þessari málsgrein gildir ekki ef svikum hefur verið beitt.
 Félagið skal í uppsögn gera vátryggingartaka grein fyrir því að hann geti átt
       kost á áframhaldandi vátryggingu og með hvaða skilmálum. Krefjist
  vátryggingartaki áframhaldandi vátryggingar getur félagið óskað eftir nýjum
                  upplýsingum sem því er þörf á við mat sitt.
      85. gr. Takmarkanir á heimildum félagsins til þess að bera fyrir sig
                                upplýsingaskort.
 Félagið getur ekki borið fyrir sig að það hafi fengið rangar eða ófullnægjandi
  upplýsingar ef það vissi eða mátti vita að svo var þegar það fékk þær. Sama
 gildir ef atvik þau er upplýsingarnar varða skiptu ekki máli fyrir félagið eða
gera það ekki lengur. Ef háttsemi vátryggingartaka eða vátryggðs er sviksamleg á
   framangreind takmörkun í 1. málsl. því aðeins við að félagið hafi vitað að
           upplýsingarnar sem það fékk voru rangar eða ófullnægjandi.
   Í [hreinum áhættulíftryggingum]^1) getur félagið aðeins borið fyrir sig að
 upplýsingaskyldu hafi ekki verið fullnægt ef vátryggingaratburður hefur orðið
   eða félagið hefur veitt viðvörun skv. 94. gr. innan tveggja ára frá því að
 ábyrgð þess hófst. Þessi takmörkun gildir þó ekki ef svikum hefur verið beitt.
                              ^1)L. 118/2005, 3. gr.
             86. gr. Ábyrgðartakmörkun vegna heilsufars vátryggðs.
   Taki vátrygging til afleiðinga sjúkdóms eða meins getur félagið ekki gert
fyrirvara um að það sé laust úr ábyrgð vegna þeirra tilvika að sjúkdómurinn eða
 meinið hafi verið fyrir hendi þegar ábyrgð þess hófst. Slíkur fyrirvari er þó
                                   gildur ef:
   a. hann byggist á upplýsingum sem félagið hefur fengið með lögmætum hætti um
                                hinn vátryggða,
     b. félaginu er af sérstökum ástæðum, öðrum er greinir í 2. mgr. 82. gr.,
 útilokað að afla upplýsinga frá vátryggðum; í slíkum tilvikum er félagið samt
 ábyrgt vegna sjúkdóms eða meins sem hinn vátryggði vissi ekki um þegar ábyrgð
                                þess hófst, eða
     c. samið er um að félagið afli ekki upplýsinga um heilsufar vátryggðs við
 töku vátryggingar; í slíkum tilvikum getur félagið gert fyrirvara um að það sé
laust úr ábyrgð vegna sjúkdóms eða meins sem hinn vátryggði vissi eða mátti vita
                                      um.
   [Í öðrum persónutryggingum en hreinum áhættulíftryggingum getur félagið í
  skilmálum gert fyrirvara um að það beri einungis ábyrgð á sjúkdómi eða öðru
 tjónsatviki, að einkenni eða atvik hafi komið fram eftir ákveðið tímamark. Hið
      sama á við um vátryggingu á örorku í tengslum við líftryggingu.]^1)
 Hafi tímabundin vátrygging verið endurnýjuð getur fyrirvarinn einungis átt við
   um sjúkdóm eða mein sem hinn vátryggði var með er vátryggingin var tekin í
                                    upphafi.
                              ^1)L. 118/2005, 4. gr.
             87. gr. Ábyrgðartakmörkun vegna hættulegrar starfsemi.
Nú hefur félagið gert þann fyrirvara um ábyrgð sína að vátryggður taki ekki þátt
í tiltekinni starfsemi eða athöfnum eða setji sig ekki í tilgreinda hættu og er
 það samt ábyrgt fyrir vátryggingartilvikum ef vátryggingaratburður verður ekki
                             vegna þessara ástæðna.
          88. gr. Fyrirvari um að samræma iðgjald aðstæðum vátryggðs.
  Hafi félagið áskilið að iðgjaldið skuli vera háð aðstæðum vátryggðs, svo sem
   starfi hans og þess háttar, getur það gert vátryggingartaka að tilkynna um
breytingar á þeim aðstæðum. Verði slík tilkynning ekki gefin í síðasta lagi við
greiðslu fyrsta iðgjalds eftir að breytingin varð, og leiði vanrækslan til þess
að iðgjaldið verði ekki hækkað, getur félagið gert kröfu um að ábyrgð þess fyrir
  sérhvert vátryggingartilvik verði hlutfallslega lækkuð. Við mat á ábyrgðinni
  skal miðað við það iðgjald sem félagið hefði krafið um ef það hefði vitað af
  breytingum á aðstæðum vátryggðs. Félagið skal í innheimtutilkynningum vegna
                iðgjalds minna vátryggingartakann á ákvöð þessa.
                89. gr. Vátryggingaratburði valdið af ásetningi.
  Nú veldur vátryggður því af ásetningi að vátryggingaratburður verður og ber
  félagið þá ekki ábyrgð. Félagið ber þó ábyrgð ef vátryggður vegna aldurs eða
  andlegs ástands gerði sér ekki grein fyrir afleiðingum gerða sinna. Félagið
getur við slysatryggingar gert fyrirvara um að það beri ekki ábyrgð á sjálfsvígi
              eða sjálfsvígstilraun sem rakin verður til geðveiki.
Hafi vátryggður framið sjálfsvíg, eða gert tilraun til þess, ber félagið ábyrgð
  sé um líftryggingu að ræða ef meira en ár hefur liðið frá því að ábyrgð þess
    hófst eða ef telja má sannað að vátryggingin hafi verið tekin án þess að
  sjálfsvíg hafi verið haft í huga. Hafi líftrygging, sem ætlað er að gilda í
    skamman tíma og tekur aðeins til dánaráhættu, verið endurnýjuð reiknast
             ársfresturinn frá því að vátryggingin var fyrst tekin.
                 90. gr. Vátryggingaratburði valdið af gáleysi.
Hafi vátryggður í öðrum vátryggingum en líftryggingum valdið því af stórkostlegu
  gáleysi að vátryggingaratburður varð eða afleiðingar hans urðu meiri en ella
    hefðu orðið má lækka eða fella niður ábyrgð félagsins. Hið sama á við ef
vátryggður hefur af stórkostlegu gáleysi valdið því að vátryggingaratburður varð
með því að hlíta ekki varúðarreglum. Við úrlausn á þessum atriðum skal litið til
 sakar vátryggðs, hvernig vátryggingaratburð bar að, hvort vátryggður var undir
 áhrifum áfengis eða fíkniefna sem hann hafði sjálfviljugur neytt og atvika að
                                  öðru leyti.
Í öðrum tilvikum en þeim er greinir í 1. mgr. getur félagið ekki borið fyrir sig
         að hinn vátryggði hafi af gáleysi valdið vátryggingaratburði.
  Félagið getur ekki borið fyrir sig reglur 1. mgr. ef hinn vátryggði gat ekki
  vegna aldurs eða andlegs ástands síns gert sér grein fyrir afleiðingum gerða
                                     sinna.
           91. gr. Ráðstafanir til að varna tjóni á mönnum eða munum.
 Félagið getur ekki borið fyrir sig ákvæði 87., 89. eða 90. gr. ef sú háttsemi
sem um ræðir fól í sér viðleitni til að koma í veg fyrir tjón á mönnum eða munum
         og telja má hana hafa verið réttlætanlega miðað við aðstæður.
                   92. gr. Tilkynning um vátryggingaratburð.
Nú hefur vátryggingaratburður orðið og skal þá hver sá sem telur sig eiga kröfu
                á félagið skýra frá því án ástæðulauss dráttar.
Geti félagið ekki rannsakað tildrög vátryggingaratburðar sem þýðingu hafa fyrir
 ábyrgð þess eða geti það ekki gert ráðstafanir er mundu hafa takmarkað umfang
 tjónsins vegna þess að einhver þeirra sem greinir í 1. mgr. hefur af ásetningi
  eða stórkostlegu gáleysi vanrækt tilkynningarskyldu sína má lækka eða fella
                        niður ábyrgðina gagnvart honum.
                   93. gr. Ráðstafanir til að takmarka tjón.
    Félagið getur gefið hinum vátryggða fyrirmæli um að gera ráðstafanir sem
 bersýnilega eru til þess fallnar að takmarka umfang ábyrgðar þess, og skal það
 ábyrgjast kostnað við slíkar ráðstafanir. Vátryggður er ekki skyldur að hlíta
slíkum fyrirmælum ef þau fela í sér ósanngjarna takmörkun á athafnafrelsi hans.
 Nú sinnir vátryggður af ásetningi eða stórkostlegu gáleysi ekki fyrirmælum sem
   honum er skylt að hlíta skv. 1. mgr. og má þá lækka eða fella niður ábyrgð
                                   félagsins.
   94. gr. Tilkynningarskylda félagsins ef það hyggst bera fyrir sig rétt til
                             takmörkunar á ábyrgð.
Nú hyggst félagið bera fyrir sig að það sé samkvæmt ákvæðum þessa kafla laust úr
ábyrgð að öllu leyti eða að hluta, eða geti sagt upp vátryggingunni, og skal það
þá tilkynna vátryggingartaka eða þeim sem rétt á til vátryggingarbóta skriflega
um afstöðu sína. Tilkynningin skal send án ástæðulauss dráttar eftir að félagið
   vissi um þau atvik sem veita því heimild til að beita rétti sínum samkvæmt
ákvæðunum. Í því sambandi skal félagið einnig upplýsa um rétt til að leggja mál
                       fyrir úrskurðarnefnd skv. 141. gr.
  Vanræki félagið að senda slíka tilkynningu glatar það rétti til þess að bera
                               fyrir sig atvikin.
  Í líftryggingum skal félagið samtímis því sem það sendir tilkynningu skv. 1.
  málsl. 1. mgr. skrá í líftryggingarskrá að það hafi borið fyrir sig atvikin.

                             XIV. kafli. Iðgjaldið.
                     95. gr. Gjalddagi, fyrsta tilkynning.
   Þegar greiðsla iðgjalds er ekki skilyrði þess að ábyrgð félagsins samkvæmt
   vátryggingarsamningi hefjist fellur það í gjalddaga þegar greiðslu þess er
krafist samkvæmt samningnum. Greiðslufrestur skal vera einn mánuður hið skemmsta
frá þeim degi sem félagið sendir tilkynningu um greiðslu til vátryggingartakans.
Hafi ábyrgð félagsins hafist helst hún áfram þótt greiðsla sé ekki innt af hendi
                         innan hins tilgreinda frests.
            96. gr. Greiðsludráttur á iðgjaldi, síðari tilkynningar.
 Sé iðgjald ekki greitt þegar greiðslufresti lýkur skv. 95. gr. og félagið ber
 ábyrgð getur það losnað undan henni með því að senda nýja tilkynningu þar sem
 greiðslu er krafist innan 14 daga. Tilkynningin skal bera skýrlega með sér að
   vátryggingin falli niður ef iðgjaldið er ekki greitt innan hins tilskilda
                                    frests.
 Nú er sýnt fram á að vátryggingartaki hafi ekki getað greitt fyrir lok frests
skv. 1. mgr. vegna ófyrirséðra hindrana sem honum verður ekki um kennt og helst
      þá ábyrgð félagsins í þrjá mánuði til viðbótar eftir lok frestsins.
Ef iðgjaldið í slysa- eða sjúkratryggingum greiðist eftir lok greiðslufrestsins
 í 1. mgr. ber að líta á greiðsluna sem ósk um nýja vátryggingu. Ákvæði 3. mgr.
  74. gr. gildir þá með sama hætti, en ábyrgð félagsins hefst þó fyrst daginn
                         eftir að iðgjaldið er greitt.
  97. gr. Réttur til að endurvekja líftryggingu án nýrra heilsufarsupplýsinga.
 Nú hefur ábyrgð félagsins samkvæmt líftryggingarsamningi fallið niður eftir að
   iðgjald hefur verið greitt fyrir eitt ár hið skemmsta og má þá endurvekja
          vátrygginguna sem hreina áhættulíftryggingu án þess að nýjar
  heilsufarsupplýsingar komi til ef vangoldið iðgjald er greitt innan þriggja
 mánaða frá því að frestur skv. 1. mgr. 96. gr. rennur út. Hafi endurkaupsverð
   vátryggingarinnar verið greitt út er einnig heimilt að endurgreiða það til
   félagsins innan sama frests, sbr. þó 1. mgr. 80. gr. Félagið getur krafist
dráttarvaxta af þeim fjárhæðum sem um ræðir. Ef vátryggingin er endurvakin hefst
             ábyrgð félagsins daginn eftir að fjárhæðin er greidd.
         98. gr. Sérstök tilkynningarskylda um iðgjald í líftryggingum.
 Í líftryggingum skal félagið einnig senda tilkynningu skv. 1. mgr. 96. gr. til
     þess sem samkvæmt líftryggingarskrá er veðhafi í vátryggingunni. Maki
   vátryggingartaka, vátryggður og sá sem að lokum teldist rétthafi samkvæmt
 líftryggingu geta einnig krafist þess að fá slíka tilkynningu. Vanræki félagið
   að senda tilkynningar þær sem hér um ræðir getur það ekki borið fyrir sig
    vanefnd á greiðslu iðgjaldsins gagnvart þeim sem ekki fengu tilkynningu.
               99. gr. Hvenær telja ber greiðslu innta af hendi.
Þótt félagið hafi ekki móttekið greiðslu skal líta svo á að hún hafi verið innt
                                af hendi þegar:
    a. peningar, tékki eða önnur sambærileg ávísun er send til þess í pósti eða
                                  með skeyti,
           b. fjárhæðin er greidd til pósthúss, banka eða sparisjóðs eða
       c. fyrirmæli um greiðslu eru send til banka, sparisjóðs eða með öðrum
                            óafturkallanlegum hætti.

XV. kafli. Ráðstafanir tengdar vátryggingu. Rétturinn til greiðslu frá félaginu.
  100. gr. Réttur til greiðslu frá félaginu þegar vátryggingartaki hefur ekki
                           ráðstafað vátryggingunni.
Nú hefur vátryggingartaki ekki gert ráðstafanir í samræmi við ákvæði þessa kafla
                         og gilda þá reglur 2.6. mgr.
  [Vátryggingarfjárhæð, sem fellur til við andlát vátryggingartaka, rennur til
maka hans ^1)]^2) Þetta gildir þó ekki hafi fyrir andlát hans verið veitt leyfi
 til skilnaðar að borði og sæng eða lögskilnaðar, eða kveðinn upp dómur um það
  eða hjúskapurinn ógiltur, þótt slík úrlausn sé ekki endanleg eða hafi öðlast
 réttaráhrif. Vátryggingarfjárhæð, eða hluti hennar, sem fellur til maka, telst
  ekki til þeirra eigna sem skipta á að jöfnu eftir 93. gr., sbr. [7]103. gr.
 hjúskaparlaga, nr. 31/1993, ef eftirlifandi maki yfirtekur ekki búið óskipt í
                samræmi við II. kafla [8]erfðalaga, nr. 8/1962.
Vátryggingarfjárhæð, eða hluti hennar, sem fellur ekki til maka samkvæmt ákvæði
       2. mgr., fellur til erfingja samkvæmt lögum eða erfðaskrá. Nú sat
        vátryggingartaki í óskiptu búi skv. II. kafla erfðalaga og telst
 vátryggingarfjárhæðin þá til þeirra eigna sem skipta skal jafnt milli erfingja
 hins skammlífari og hins langlífari, sbr. 1. málsl. 1. mgr. 11. gr. erfðalaga.
Sé greiðsla vátryggingarfjárhæðar í heild eða að hluta háð því að tilteknir menn
                    séu á lífi fellur greiðslan til þeirra.
  Hafi fleiri en einn tekið vátryggingu sameiginlega og vátryggingarfjárhæðin
kemur til greiðslu þegar sá fyrsti þeirra deyr fellur vátryggingarfjárhæðin til
   þess eða þeirra vátryggingartaka sem eru á lífi. Séu fleiri en einn á lífi
        skiptist fjárhæðin jafnt á milli þeirra sé ekki um annað samið.
   Vátryggingarfjárhæð, sem kemur til greiðslu af öðru tilefni en við andlát
                      vátryggingartakans, fellur til hans.
                   ^1)L. 65/2010, 26. gr. ^2)L. 118/2005, 5. gr.
                         101. gr. Tilnefning rétthafa.
Vátryggingartaki getur tilnefnt einn eða fleiri rétthafa að vátryggingarfjárhæð
 ásamt ágóðahlutdeild, sem kann að verða, eða hluta af vátryggingarfjárhæðinni,
þegar hún kemur til greiðslu. Sé vátryggingartaki í hjúskap ber að tilkynna maka
                  hans um tilnefningu rétthafa, sbr. 105. gr.
Tilnefningu rétthafa má afturkalla nema vátryggingartaki hafi lýst því yfir við
                        hann að hún sé óafturkallanleg.
                   102. gr. Aðferð við tilnefningu rétthafa.
     Tilnefningu rétthafa og afturköllun hennar verður að tilkynna félaginu
skriflega. Við töku vátryggingar er þó hægt að upplýsa félagið um tilnefninguna
                                með öðrum hætti.
Nú er í erfðaskrá gerð ráðstöfun tengd vátryggingu og ber þá að líta á hana sem
              tilnefningu á rétthafa eða afturköllun tilnefningar.
Tilnefning eða afturköllun á henni, sem ekki er gerð eins og mælt er fyrir um í
                            1. og 2. mgr., er ógild.
                            103. gr. Túlkunarreglur.
      Sé ekki annað ákveðið eða það leiði af atvikum gildir eftirfarandi:
    a. Tilnefning á rétthafa tekur aðeins til þeirrar vátryggingarfjárhæðar sem
                             fellur til við andlát.
     b. Hafi vátryggingartaki tilnefnt fleiri en einn rétthafa gildir 53. gr.
                               erfðalaga um það.
    c. Ef rétthafi deyr á undan vátryggðum skal vátryggingarfjárhæðin renna til
                            lögerfingja rétthafans.
    d. Sé maki vátryggðs tilnefndur sem rétthafi gilda ákvæði 2. mgr. 100. gr.
                                 laga þessara.
     e. Séu erfingjar vátryggðs tilnefndir tekur það einnig til bréferfingja.
    f. Sé vátryggingin veðsett við andlát vátryggingartaka víkur rétthafi fyrir
                                  veðhafanum.
  104. gr. Réttur samkvæmt vátryggingarsamningi þegar rétthafi er tilnefndur.
       Tilnefning rétthafa felur ekki í sér takmörkun á ráðstöfunarrétti
vátryggingartaka yfir vátryggingunni eða rétti samkvæmt vátryggingarsamningi. Sé
vátrygging veðsett stendur rétthafinn að baki veðhafanum sé ekki um annað samið.
 Sé tilnefning rétthafa óafturkallanleg hefur vátryggingartaki ekki heimild til
  þess að ráðstafa rétti samkvæmt vátryggingarsamningi þannig að það horfi til
                            tjóns fyrir rétthafann.
 Nú hefur vátryggingaratburður ekki orðið og getur rétthafinn þá ekki ráðstafað
   rétti sínum samkvæmt vátryggingarsamningi. Sé vátryggingartakinn látinn og
   vátryggingarfjárhæðin á að greiðast síðar yfirfærast öll réttindi samkvæmt
        vátryggingarsamningi til rétthafans nema annað leiði af atvikum.
    105. gr. Tilnefningu rétthafa hnekkt eftir kröfu þeirra sem hafa verið á
                           framfæri vátryggingartaka.
Sé það bersýnilega ósanngjarnt gagnvart maka eða öðrum skylduerfingjum, sem voru
 á framfæri vátryggingartaka eða hann var skuldbundinn til að framfæra og hefðu
        ella átt kröfu til vátryggingarfjárhæðarinnar skv. 100. gr., að
vátryggingarfjárhæðin renni til rétthafa getur sá er framfærslu naut eða átti að
  njóta krafist þess að vátryggingarfjárhæðin verði greidd sér í heild eða að
 hluta. Við úrlausn þessa skal einkum líta til ástæðna tilnefningarinnar, þarfa
    þess er framfærslu naut eða átti að njóta, þarfa rétthafans og hvort sá
  fyrrnefndi hafi fengið tilkynningu um tilnefninguna innan sanngjarns frests
                                fyrir andlátið.
 Reglur 1. mgr. eiga einnig við um aðra skylduerfingja þegar makinn á kröfu til
                vátryggingarfjárhæðarinnar skv. 2. mgr. 100. gr.
 Kröfur skv. 1. og 2. mgr. verður að hafa uppi með málshöfðun gegn rétthafanum
                      eða makanum innan árs frá andlátinu.
  Ef rétthafinn eða makinn hefur fengið vátryggingarfjárhæðina greidda er hann
 ekki skuldbundinn til að endurgreiða meira af henni en þá upphæð sem eftir var
                 þegar viðkomandi fékk upplýsingar um kröfuna.
                      106. gr. Framsal vátryggingarinnar.
Ef vátrygging er framseld yfirfærast réttindin samkvæmt vátryggingarsamningi til
 framsalshafa, sé ekki um annað samið. Við framsalið falla fyrri tilnefningar á
       rétthöfum niður nema um annað sé samið eða það leiði af aðstæðum.
                     107. gr. Veðsetning vátryggingarinnar.
  Höfuðstólstryggingu má veðsetja. Veðrétturinn felur í sér heimild til að fá
    vátryggingarfjárhæðina greidda þegar hún fellur til og réttinn til að fá
 endurkaupsverð vátryggingarinnar. Ágóðahlutdeild sem við kann að bætast telst
                  ekki til hins veðsetta nema um það sé samið.
 Án samþykkis veðhafa getur félagið ekki greitt gjaldfallnar greiðslur samkvæmt
            vátryggingunni, sbr. 2. mgr. 6. gr. laga um samningsveð.
    Nú er veðkrafa fallin í gjalddaga og getur veðhafinn þá krafist þess að
  endurkaupsverð vátryggingarinnar verði greitt sér að því leyti sem þarf til
fullnustu veðkröfunnar. Veðhafinn skal þó gefa veðþola tveggja mánaða frest til
   að greiða veðkröfuna eða greiða fjárhæð sem svarar til endurkaupsverðsins.
   Veðhafinn á ekki rétt á því að fá fullnustu veðkröfunnar með öðrum hætti.
 Sé vátrygging veðsett við andlát vátryggðs og ef dánarbúið greiðir veðkröfuna
 getur það krafist endurgreiðslu af vátryggingarfjárhæðinni nema annað leiði af
                                   aðstæðum.
          108. gr. Brottfall réttar til að krefjast vátryggingarbóta.
Ákvæði 23. gr. erfðalaga gilda um þann sem á rétt til vátryggingarbóta samkvæmt
þessum kafla. Hið sama á við um vátryggingarbætur sem greiddar eru vegna örorku
    sem er afleiðing háttsemi sem tilvitnað ákvæði erfðalaga tekur til. Við
     vátryggingu á lífi óvenslaðs manns falla greiðslur sem ekki renna til
  vátryggingartakans til vátryggðs eða til erfingja hans ef hinn vátryggði er
                 látinn samkvæmt ákvæðum 2. og 3. mgr. 100. gr.
                           109. gr. Lífeyristrygging.
Reglur þessa kafla gilda um lífeyristryggingu sé annað ekki ákveðið í lögum eða
                             vátryggingarskilmálum.

                XVI. kafli. Réttarsambandið við skuldheimtumenn.
               110. gr. Almennar reglur um rétt skuldheimtumanna.
  Hafi vátrygging ekki verið framseld öðrum en maka vátryggingartaka eða hinum
vátryggða getur réttur samkvæmt vátryggingarsamningi ekki orðið andlag fullnustu
     skuldheimtumanna fyrr en eftir að vátryggingaratburður hefur orðið. Ef
skuldheimtumenn framsalshafa leita fullnustu í réttindum samkvæmt vátryggingunni
                         gilda ákvæði 3. mgr. 107. gr.
Vátryggingarfjárhæð sem greiðast skal við andlát verður ekki andlag fullnustu af
hálfu skuldheimtumanna hins látna nema annað hafi verið ákveðið við tilnefningu
            rétthafa. Ákvæði 4. mgr. 107. gr. gilda um slík tilvik.
  Ef vátryggingarfjárhæð kemur til greiðslu af öðrum ástæðum en vegna andláts
  vátryggðs geta skuldheimtumenn hans ekki leitað fullnustu í kröfu hans gegn
     félaginu í eitt ár frá því að hún kom til greiðslu. Hið sama á við um
skuldheimtumenn maka er maki vátryggðs öðlast rétt til fjárhæðarinnar þegar hún
                              kemur til greiðslu.
    Við lífeyristryggingu geta skuldheimtumenn þess er lífeyris nýtur leitað
   fullnustu í lífeyrisgreiðslum til hans með þeim takmörkunum sem leiðir af
                 ákvæðum [9]47. gr. laga um aðför, nr. 90/1989.
          111. gr. Riftun iðgjaldagreiðslu við gjaldþrotaskipti o.fl.
Þrotabú vátryggingartaka, skuldari ef nauðasamningur kemst á og skuldafrágöngubú
  geta krafist endurgjalds af félaginu fyrir greiðslu iðgjalds sem innt er af
hendi á síðustu þremur árum fyrir frestdag skv. 2. gr. laga um gjaldþrotaskipti
o.[10]fl., nr. 21/1991, að því leyti sem iðgjaldsgreiðslan, þegar hún fór fram,
 var bersýnilega ósanngjörn miðað við fjárhagsstöðu vátryggingartakans og atvik
að öðru leyti. Endurgjaldið á að nema aukningu á verðmæti vátryggingarinnar sem
 á rætur að rekja til hinnar bersýnilega ósanngjörnu iðgjaldagreiðslu. Greiðsla
  iðgjalds í lífeyristryggingum, að því marki sem iðgjaldið var eða gat verið
   frádráttarbært við ákvörðun tekjuskattsstofns vátryggingartaka, skal ekki
            teljast ósanngjörn samkvæmt reglum þessarar málsgreinar.
      Nú vill þrotabú, skuldari eftir að nauðasamningur hefur komist á eða
   skuldafrágöngubú hafa uppi endurgreiðslukröfu gegn félaginu og skal það þá
einnig tilkynna vátryggingartaka og þeim sem á kröfu á vátryggingarfjárhæðinni,
                       þegar hún fellur til, um kröfuna.
 Ef vátryggingarfjárhæðin hefur verið greidd getur búið krafist fjárhæðarinnar
sem nefnd er í 1. mgr. frá þeim sem fengið hefur vátryggingarfjárhæðina greidda.
Ákvæði 4. mgr. 105. gr. gildir eftir því sem við getur átt um slíkar greiðslur.
 Sé vátrygging veðsett og ef veðsetningin er skráð í síðasta lagi daginn fyrir
 frestdag skv. 2. gr. laga um gjaldþrotaskipti o.fl. er ekki unnt að hafa uppi
  endurgreiðslukröfu samkvæmt þessari grein í bága við hagsmuni veðhafa. Hafi
vátryggingartaki framselt vátrygginguna eða tilnefnt með óafturkallanlegum hætti
   rétthafa gildir það sama að því leyti sem framsalshafi eða rétthafinn hafa
                        greitt endurgjald fyrir réttinn.
 Hafi rétthafi eða annar sem nýtur verndar skv. 1. mgr. 110. gr. greitt iðgjald
   gilda ákvæði 1.4. mgr. á sama hátt um samband þeirra við skuldheimtumenn.

                      XVII. kafli. Skráning líftrygginga.
                          112. gr. Líftryggingarskrá.
 Líftryggingafélag skal halda skrá um þá líftryggingarsamninga sem það gerir. Í
    skránni skulu koma fram eftirfarandi atriði um hvern einstakan samning:
                 a. vátryggingarskilmálar sem gilda um samninginn,
              b. réttindi sem ákveðin eru um greiðslur í framtíðinni,
                              c. iðgjaldagreiðslur og
                d. hver sé vátryggingartaki og hver sé vátryggður.
Hafi einhver öðlast rétt til vátryggingarinnar skal félagið samkvæmt kröfu skrá
  það. Ef rétturinn til vátryggingarinnar byggist á frjálsri ráðstöfun er það
   skilyrði skráningar að ráðstöfunin sé gerð af þeim sem samkvæmt skránni er
  vátryggingartaki. Félagið skal tilkynna um skráninguna til vátryggingartaka,
                       vátryggða og til eiganda réttinda.
Hafi áður verið skráður annar rétthafi má krefjast þess að sú skráning sé afmáð
  ef lagðar eru fram sannanir um að rétturinn hafi fallið brott eða að eigandi
                           réttindanna samþykki það.
   Afturkallanlega tilnefningu rétthafa má skrá eða afmá, enda sé það gert að
beiðni þess sem samkvæmt líftryggingarskrá er tilgreindur sem vátryggingartaki.
Tilkynning vátryggingartaka skv. 1. mgr. 102. gr. telst beiðni um skráningu eða
                                um að afmá hana.
   Sé bú vátryggingartaka tekið til opinberra skipta skal það skráð að kröfu
skiptastjóra, sbr. 54. gr. laga um skipti á dánarbúum o.[11]fl., nr. 20/1991. Ef
heimild til að leita nauðasamnings hefur verið veitt, eða ef bú vátryggingartaka
 hefur verið tekið til gjaldþrotaskipta, skal skrá búið að kröfu tilsjónarmanns
eða skiptastjóra, sbr. 43. og 87. gr. laga um gjaldþrotaskipti o.fl. Hið sama á
    við ef vátryggingartaki er sviptur lögræði, sbr. [12]58. og [13]67. gr.
                           lögræðislaga, nr. 71/1997.
Krafa um skráninguna skal færð í dagbók sama dag og hún kemur til félagsins og í
                        skrána eins fljótt og kostur er.
                               113. gr. Endurrit.
  Vátryggingartaki, maki hans, vátryggður, rétthafi samkvæmt óafturkallanlegri
      tilnefningu, veðhafi í vátryggingu eða í framveðrétti í vátryggingu,
   skiptastjóri eða tilsjónarmaður með nauðasamningsumleitunum getur krafist
               endurrits af því sem skráð er í líftryggingarskrá.
  Endurrit skv. 1. mgr. skal aðeins hafa að geyma upplýsingar sem þýðingu hafa
  fyrir þann sem krefst þess. Að öðru leyti hefur félagið þagnarskyldu um efni
                              líftryggingarskrár.
[Ráðherra]^1) skal setja nánari reglur um efni endurrits samkvæmt þessari grein.
                             ^1)L. 126/2011, 381. gr.
                        114. gr. Ósamþýðanleg réttindi.
  Skráð réttindi yfir vátryggingu ganga framar réttindum sem ekki eru skráð í
  dagbók í síðasta lagi sama dag ef þau eru ósamþýðanleg. Séu fleiri réttindi
                  skráð í dagbók sama dag eru þau jafnrétthá.
  Þrátt fyrir það sem segir í 1. mgr. ganga eldri réttindi framar yngri ef til
 hinna yngri er stofnað með frjálsri ráðstöfun og framsalshafi vissi eða mátti
        vita um hinn eldri rétt þegar réttur hans var skráður í dagbók.
         115. gr. Staða grandlauss eiganda réttinda gagnvart félaginu.
Nú hefur maður í góðri trú fengið skráð réttindi sem reist eru á samningi. Getur
þá félagið ekki haft uppi aðrar mótbárur gagnvart honum en þær sem reistar eru á
 upplýsingum þeim er koma fram í tilkynningu til rétthafa skv. 2. mgr. 112. gr.
             Félagið getur þó haft uppi mótbárur sem reistar eru á:
      a. atvikum sem greinir í XIII. kafla og félagið vissi fyrst um eftir að
                   tilkynning skv. 2. mgr. 112. gr. var send,
    b. að iðgjaldagreiðsla sé vanefnd eftir að tilkynning skv. 2. mgr. 112. gr.
                         var send, sbr. þó 98. gr., eða
   c. að félagið hafi greitt gjaldfallna lífeyrisgreiðslu eða aðra greiðslu sem
 samkvæmt samningi átti að greiðast í tiltekinn fjölda ára þótt greiðslan hafi
     verið innt af hendi áður en tilkynning skv. 2. mgr. 112. gr. var send.
      116. gr. Greiðsla vátryggingarfjárhæðar til þess sem telst rétthafi.
Hafi félagið í góðri trú greitt vátryggingarfjárhæðina eða endurkaupsverðið til
        þess sem skráður er rétthafi í líftryggingarskrá eða á rétt til
  vátryggingarfjárhæðarinnar skv. 100. gr. verður því ekki borið við gagnvart
        félaginu að annar hafi átt betri rétt en sá er greiðsluna fékk.
               117. gr. Mótbárumissir þess sem kann að eiga rétt.
    Nú hefur maður í góðri trú skráð réttindi er stofnað hefur verið til með
 samningi við þann sem samkvæmt líftryggingarskrá er vátryggingartaki og er þá
ekki unnt að bera því við að réttindi hans byggist á ógildu framsali. Þetta á þó
  ekki við ef ógildingarástæðan er fölsun, ólögræði, geðveiki eða meiri háttar
    nauðung sem tilgreind er í 28. gr. laga um samningsgerð, umboð og ógilda
                            löggerninga, nr. 7/1936.
                     118. gr. Ráðstafanir vátryggingartaka.
 Það sem segir í þessum kafla um ráðstafanir vátryggingartaka gildir einnig um
ráðstafanir sem gerðar eru af þeim er eiga takmörkuð réttindi í vátryggingunni.
                          119. gr. Reglugerðarheimild.
   [Ráðherra]^1) getur með reglugerð sett nánari reglur um líftryggingarskrá.
                             ^1)L. 126/2011, 381. gr.

                    XVIII. kafli. Bótauppgjör, fyrning o.fl.
                  120. gr. Upplýsingaskylda við uppgjör bóta.
   Sá sem hyggst hafa uppi kröfu gegn félaginu skal veita því upplýsingar og
afhenda gögn sem hann á aðgang að og félagið þarf til þess að geta metið ábyrgð
                   sína og greitt út vátryggingarfjárhæðina.
  Sá sem við tjónsuppgjör veitir rangar eða ófullnægjandi upplýsingar sem hann
 veit eða má vita að geta leitt til þess að greiddar verði út bætur sem hann á
ekki rétt til glatar öllum rétti til krafna á hendur félaginu samkvæmt þessum og
 öðrum vátryggingarsamningum vegna sömu atvika. Sé háttsemin ekki alvarleg, hún
  varði einungis lítinn hluta kröfunnar eða ef sérstakar ástæður mæla með því
 getur hann þó fengið bætur að hluta. Ákvæði [94. gr.]^1) gildir eftir því sem
                                 við getur átt.
       Í þeim tilvikum sem greinir í 2. mgr. getur félagið sagt upp öllum
vátryggingarsamningum við viðkomandi með viku fyrirvara. Ákvæði 3. mgr. 76. gr.
                       gilda eftir því sem við getur átt.
                              ^1)L. 118/2005, 6. gr.
               121. gr. Greiðsla bóta eða vátryggingarfjárhæðar.
  Krafa um bætur eða vátryggingarfjárhæð fellur í gjalddaga 14 dögum eftir að
  félagið átti þess kost að afla þeirra gagna sem þörf var á til þess að kanna
ábyrgð sína og reikna út endanlega fjárhæð bóta. Eigi félagið að bæta örorku er
      heimilt í vátryggingarskilmálum að kveða nánar á um mat á örorkunni.
 Ef augljóst er áður en endanlegt uppgjör fer fram að félaginu ber að greiða að
 minnsta kosti hluta af bótum þeim sem gerð er krafa um skal það inna af hendi
                          hlutagreiðslu sem því nemur.
                 122. gr. Heimild félagsins til að skuldajafna.
   Félagið hefur einungis rétt til þess að skuldajafna við bótagreiðslur eða
  vátryggingarfjárhæðina vangoldnu iðgjaldi vegna þeirrar vátryggingar sem um
           ræðir eða annarra sem vátryggingartaki hefur hjá félaginu.
 Þegar greiða á bætur eða vátryggingarfjárhæð til annars en vátryggingartaka er
félaginu aðeins heimilt að skuldajafna iðgjaldi vegna sama vátryggingarsamnings.
 Ef greiða á fleirum en einum ber að beita skuldajöfnuði hlutfallslega gagnvart
                                  þeim öllum.
                                123. gr. Vextir.
Félagið skal greiða almenna vexti af bótum eða vátryggingarfjárhæð þegar liðnir
  eru tveir mánuðir frá því að tilkynning um vátryggingaratburð var send því.
  Eigi félagið að bæta útlagðan kostnað stofnast skylda til greiðslu almennra
vaxta fyrst tveimur mánuðum eftir að kostnaður hefur verið greiddur. Ef félagið
á að greiða dagpeninga eða þess háttar skal greiða vexti að liðnum mánuði eftir
 að það tímabil er liðið sem félagið á að greiða dagpeninga fyrir. Ef félagið á
að greiða tiltekna fjárhæð og gjalddagi er ákveðinn fyrir fram skal reikna vexti
                                 frá gjalddaga.
  Ef rétthafi bóta eða vátryggingarfjárhæðar vanrækir að veita upplýsingar eða
  afhenda gögn sem nefnd eru í 1. mgr. 120. gr. getur hann ekki krafist vaxta
fyrir þann tíma sem líður vegna þess. Hið sama á við ef eigandi réttar gagnvart
      félaginu hafnar með óréttmætum hætti uppgjöri í heild eða að hluta.
  Nú er krafa um bætur miðuð við verðlag eftir að vátryggingaratburður varð og
  skal þá krafan bera vexti samkvæmt framansögðu sem miðast við það tímamark.
  Almennir vextir samkvæmt þessari grein skulu vera hinir sömu og greiða ber á
    skaðabætur samkvæmt [14]lögum um vexti og verðtryggingu, nr. 38/2001. Um
               dráttarvexti gilda reglur III. kafla þeirra laga.
    Vexti skal greiða þótt greiðsla félagsins í heild verði með því hærri en
  vátryggingarfjárhæð. Í vátryggingarskilmálum skal vekja athygli á rétti til
                         vaxta samkvæmt þessari grein.
  124. gr. Frestur til að tilkynna um vátryggingaratburð í slysa-, sjúkra- eða
                 heilsutryggingum og til lögfræðilegra aðgerða.
      Sá sem rétt á til bóta samkvæmt slysatryggingu, sjúkratryggingu eða
 heilsutryggingu með eða án uppsagnarréttar glatar þeim rétti ef krafa er ekki
  gerð um bætur til félagsins innan árs frá því að hann fékk vitneskju um þau
                           atvik sem hún er reist á.
Hafni félagið kröfu um bætur í heild eða að hluta glatar sá sem rétt á til bóta
  þeim rétti ef hann hefur ekki höfðað mál eða krafist meðferðar málsins fyrir
     úrskurðarnefnd skv. 141. gr. innan árs frá því að hann fékk skriflega
tilkynningu um höfnunina. Í tilkynningu félagsins verður að koma fram hver lengd
frestsins sé og hvernig honum verði slitið og lögfylgjur þess að það verði ekki
  gert. [15]Lög um fyrning skulda og annarra kröfuréttinda, nr. 14/1905, gilda
                 eftir því sem við getur átt um slit á frestum.
                               125. gr. Fyrning.
Krafa um vátryggingarfjárhæð samkvæmt höfuðstólstryggingum fyrnist á tíu árum og
 aðrar kröfur um bætur á fjórum árum. Fresturinn hefst við lok þess almanaksárs
þegar sá er kröfuna á fékk nauðsynlegar upplýsingar um þau atvik sem krafa hans
  er reist á. Krafan fyrnist þó í síðasta lagi á 20 árum, en aðrar kröfur á 10
  árum, eftir lok þess almanaksárs sem vátryggingaratburður varð. Hafi félagið
 vegna vátrygginga sem tilgreindar eru í 1. mgr. 124. gr. sent tilkynningu skv.
  2. mgr. sömu greinar fyrnist krafan fyrst þegar sá frestur líður sem þar er
                                  tilgreindur.
 Krafa samkvæmt lífeyristryggingu fyrnist þegar liðin eru tíu ár frá þeim degi
sem síðasta lífeyrisgreiðsla var innt af hendi. Hafi ekki verið inntar af hendi
 neinar greiðslur hefst fresturinn á þeim degi er rétthafinn gat krafist fyrstu
greiðslu. Krafa um gjaldfallnar greiðslur fyrnist auk þess að liðnum fjórum árum
                                 frá gjalddaga.
Að öðru leyti gilda reglur [16]laga um fyrning skulda og annarra kröfuréttinda,
 nr. 14/1905. Frestur sá sem tilgreindur er í 3. málsl. 1. mgr. framlengist þó
                       ekki skv. [17]15. gr. þeirra laga.

                XIX. kafli. Sérstakar reglur um hópvátryggingar.
                   126. gr. Tengsl við önnur ákvæði laganna.
   Ef ekki leiðir annað af reglum þessa kafla gilda aðrar reglur þessa hluta
       laganna einnig um hópvátryggingar að því leyti sem við getur átt.
                     127. gr. Efni hópvátryggingarsamnings.
           Í samningi um hópvátryggingu skal eftirfarandi koma fram:
                    a. greiðslur félagsins samkvæmt samningnum,
      b. hvort heimilt sé að áskilja sér rétt til að vera ekki þátttakandi í
                                    hópnum,
               c. hverjir séu eða geti orðið þátttakendur í hópnum,
    d. hvernig bera eigi sig að til þess að verða þátttakandi í hópnum, áskilja
        sér rétt til þess að verða það ekki eða hætta þátttöku í hópnum,
     e. hvort haldin skuli skrá yfir þátttakendur, og ef svo er, hvort skráin
                 skuli haldin af vátryggingartaka eða félaginu,
    f. hvort iðgjaldið skuli greiðast félaginu af vátryggingartaka eða hverjum
                             einstökum þátttakanda,
        g. skyldur vátryggingartaka í tengslum við tilkynningar til eða frá
                                 þátttakendum,
   h. hver eigi kröfu á vátryggingarfjárhæðinni ef vikið er frá reglum 100. gr.,
     i. hvaða skilyrði verði að vera fyrir hendi til þess að ábyrgð félagsins
                      hefjist og henni verði haldið við og
        j. heimildir þátttakenda til þess að ráðstafa rétti sínum samkvæmt
                  vátryggingarsamningi, sbr. 137. og 138. gr.
Samningur um hóplífeyristryggingu skal kveða á um hvort hagnaður af henni renni
                    til vátryggingartaka eða þátttakendanna.
                     128. gr. Upplýsingar um vátrygginguna.
Félagið og vátryggingartaki skulu tryggja með fullnægjandi hætti að þeir sem eru
 eða geta orðið þátttakendur í hópnum fái upplýsingar um atvik sem nefnd eru í
 127. gr. og um viðbótarvátryggingar sem gæti verið heppilegt fyrir þá að afla
 sér. Upplýsingar þessar skal gefa þegar hópvátryggingu hefur verið komið á og
           síðar er efni standa til. Ef skilmálarnir koma ekki fram í
          vátryggingarsamningnum skal einnig upplýsa viðkomandi um þá.
                        129. gr. Vátryggingarskírteini.
Sé haldin skrá skv. e-lið 1. mgr. 127. gr. um þátttakendur í hópnum skal sá sem
    heldur skrána án ástæðulauss dráttar sjá til þess að hver sá sem verður
þátttakandi fái vátryggingarskírteini eða staðfest afrit þess og þá skilmála sem
                            um vátrygginguna gilda.
  Nú hefur maður fengið vátryggingarskírteini eða staðfest afrit þess og er þá
 hvorki unnt að bera því við gegn honum að hann uppfylli ekki skilyrði til þess
að vera þátttakandi í hópnum sem vátrygging tekur til né að hann eigi ekki rétt
á þeim greiðslum sem fram koma í skírteininu. Þetta gildir þó ekki ef það leiðir
skýrlega af vátryggingarskírteini að hann uppfylli ekki skilyrðin eða eigi ekki
rétt á greiðslunum. Þetta á heldur ekki við ef félagið getur losnað úr ábyrgð í
heild eða að hluta samkvæmt reglum 83. gr. eða ef það hefur sent aðvörun um slit
       vátryggingarinnar eða breytingu á skilmálum skv. 131. eða 133. gr.
                      130. gr. Upphaf ábyrgðar félagsins.
    Sé ekki um annað samið eða leiði af atvikum hefst ábyrgð félagsins þegar
                            samningurinn er gerður.
Fyrir þann sem síðar verður þátttakandi í hópnum telst upphaf ábyrgðar félagsins
   vera þegar send er tilkynning um aðild hans samkvæmt samningnum eða greitt
   iðgjald fyrir hann eða, sé tilkynningar ekki krafist, þegar hann uppfyllir
                       skilyrði þess að vera þátttakandi.
           Ákvæði 4. mgr. 74. gr. gildir eftir því sem við getur átt.
                        131. gr. Lok vátryggingarinnar.
  Þegar þátttakandi í hópi sem nýtur hópvátryggingar, og skrá er haldin yfir,
 hættir í hópnum fellur vátrygging niður að því er hann varðar í fyrsta lagi 14
dögum eftir að félagið eða vátryggingartaki sendir honum skriflega tilkynningu.
  Í hópvátryggingu þar sem ekki er haldin skrá yfir þátttakendur í hópnum, eða
þegar skrifleg tilkynning er ekki send, fellur vátryggingin fyrst niður tveimur
 mánuðum eftir að þátttakandinn hætti í hópnum. Verði vátryggingaratburður sem
  félagið ber ábyrgð á skv. 1. eða 2. málsl. getur það dregið frá bótum að því
  leyti sem hann nýtur sambærilegrar vátryggingar og fær bætur samkvæmt henni.
Ef vátryggingartaki eða félagið segir upp eða endurnýjar ekki vátrygginguna eða
 ef ábyrgð félagsins fellur niður vegna vangreiðslu vátryggingartaka á iðgjaldi
  skal þátttakendum í hópnum tilkynnt það skriflega eða með öðrum fullnægjandi
  hætti. Fyrir hvern einstakan þátttakanda fellur vátryggingin niður í slíkum
 tilvikum í fyrsta lagi einum mánuði eftir að tilkynning er send eða hann fékk
 með öðrum hætti vitneskju um atvik. Ákvæði 3. málsl. 1. mgr. gildir eftir því
                               sem við getur átt.
  Ákvæði þessarar greinar gilda ekki um vátryggingu sem samkvæmt efni sínu er
                              einungis tímabundin.
           132. gr. Réttur þátttakanda til að viðhalda líftryggingu.
 Þegar hóplíftryggingu lýkur hafa þátttakendur í hópnum, hver um sig, rétt til
 þess að halda áfram vátryggingunni með einstaklingsbundnum iðgjaldaútreikningi
án þess að veita nýjar heilsufarsupplýsingar. Sama rétt hefur þátttakandi sem af
   öðrum ástæðum en vegna aldurs hættir í hópi þeim sem vátrygging tekur til.
  Viðkomandi skal með skriflegum eða með öðrum fullnægjandi hætti tilkynnt um
   möguleika hans til þess að halda vátryggingunni áfram. Vilji þátttakandinn
  hagnýta sér réttinn skal hann gera það innan þriggja mánaða eftir að ábyrgð
                         félagsins hefur fallið niður.
                         133. gr. Breyting á skilmálum.
   Félagið getur gert fyrirvara um að það megi breyta skilmálum og iðgjaldi á
                              vátryggingartímanum.
 Ef skilmálum vátryggingarinnar verður breytt með þeim hætti að það rýri stöðu
                  þátttakendanna gilda reglur 2. mgr. 131. gr.
               134. gr. Tilkynningar til þátttakenda og frá þeim.
Nú er tilkynning vegna vátryggingar send vátryggingartaka og er þá ekki unnt að
  bera fyrir sig að hún hafi ekki komið til félagsins. Þetta á þó ekki við ef
  þátttakandinn hafði ástæðu til að ætla að tilkynningin hefði ekki komið til
            félagsins og hann átti þess kost að tilkynna því um það.
Hafi vátryggingartaka verið skylt samkvæmt þessum lögum eða samningi að tilkynna
 þátttakendum í hópnum eitthvað en gerir það ekki hefur athafnaleysi hans sömu
 réttaráhrif gagnvart þeim og ef félagið hefði sýnt það af sér. Þetta gildir þó
  ekki ef þátttakandinn þekkti af öðrum ástæðum til efnis tilkynningarinnar og
       sanngjarnt má telja að hann hafi átt þess kost að fara eftir því.
                135. gr. Líftrygging án upplýsinga um áhættuna.
 Í hóplíftryggingum er unnt, þrátt fyrir ákvæði 86. gr., að semja um að félagið
beri ekki ábyrgð á óvinnufærni sem kemur til innan tveggja ára frá því að ábyrgð
félagsins hófst og rakin verður til sjúkdóms eða meins sem þátttakandinn hafði á
  því tímamarki og ætla má að hann hafi vitað um. Hið sama á við um ábyrgð sem
  tengist meðvátryggðum er ekki hefur afhent heilsufarsyfirlýsingu. Ákvæði 1.
málsl. skal einnig beita um sérstakar greiðslur sem falla til eftirlifandi vegna
 andláts þátttakandans, en þó með þeim hætti að ekki má semja um að félagið sé
        laust undan ábyrgð lengur en eitt ár frá upphafi ábyrgðarinnar.
136. gr. Réttur til vátryggingarfjárhæðar sem fellur til við andlát þátttakanda.
    Í hópvátryggingu, sem ekki hefur framfærslu að markmiði, má semja um að
          vátryggingartaki öðlist rétt til vátryggingarfjárhæðarinnar.
Sé tekin hópvátrygging til þess að tryggja líf starfsmanna mega vinnuveitandi og
      starfsmaður eða stéttarfélag hans semja um hvaða ákvæði um rétt til
        vátryggingarfjárhæðar við andlát þátttakandans skuli taka inn í
    vátryggingarsamninginn. Hið sama á við þegar félag eða samtök hafa tekið
                     hóplíftryggingu fyrir félagsmenn sína.
  Sé ekki samið um það sem greinir í 1. og 2. mgr. og þátttakandi í hópi hefur
ekki tilnefnt rétthafa, sbr. 137. gr., gilda reglur 2.4. mgr. 100. gr. með sama
                            hætti um erfingja hans.
                         137. gr. Tilnefning rétthafa.
Í hópvátryggingu þar sem þátttakendurnir tilkynna sig sjálfir til félagsins með
         ósk um vátryggingu getur hver þeirra um sig tilnefnt rétthafa.
       Hið sama á við í öðrum hópvátryggingum ef ekki er annað ákveðið í
                             vátryggingarsamningi.
 Við beitingu reglna 101.105. gr. skulu ákvæði sem beinast að vátryggingartaka
             gilda með sama hætti um þátttakendur í hópvátryggingu.
                        138. gr. Framsal og veðsetning.
Nú er krafa þátttakanda á hendur félaginu ekki fallin í gjalddaga og getur hann
þá ekki framselt rétt sinn. Rétt samkvæmt hóplíftryggingu (höfuðstólstryggingu)
             má veðsetja, enda sé ekki annað ákveðið í samningnum.
                        139. gr. Riftun iðgjaldagreiðslu
       Við beitingu reglna 1. mgr. 111. gr. skal greiðsla iðgjalds fyrir
lífeyristryggingu ekki teljast ósanngjörn að því marki sem hún kom eða gat komið
       til lækkunar við útreikning á tekjuskattsstofni vátryggingartaka.
                        140. gr. Skráning vátryggingar.
  Við hópvátryggingu er félaginu ekki skylt að skrá þá sem eru þátttakendur í
                hópnum í líftryggingarskrá nema um það sé samið.
    Nú sýnir maður fram á þátttöku í hópi sem nýtur hópvátryggingar þar sem
  þátttakendur eru ekki skráðir og getur hann þá krafist endurrits úr skránni.
 [Ráðherra]^1) getur með reglugerð ákveðið að ákvæðum 113.115. gr. skuli beitt
um skrá yfir þátttakendur hópvátryggingar sem haldin er af vátryggingartakanum.
                             ^1)L. 126/2011, 381. gr.

                           III. hluti. Almenn ákvæði.
                          XX. kafli. Ágreiningur o.fl.
                  141. gr. Úrskurðarnefnd í vátryggingamálum.
 Nú er í lögum þessum tekið fram að skjóta megi ágreiningi til úrskurðarnefndar
  og er með því átt við úrskurðarnefnd í vátryggingamálum sem starfar samkvæmt
     samningi milli [ráðherra],^1) Neytendasamtakanna og Sambands íslenskra
   tryggingafélaga, svo og samþykktum fyrir hana. Formaður nefndarinnar skal
  fullnægja skilyrðum til þess að vera dómari skv. 2. mgr. [18]12. gr. laga um
                             dómstóla, nr. 15/1998.
 Úrskurðarnefnd í vátryggingamálum skal kveða upp rökstudda úrskurði og verður
þeim ekki skotið til stjórnvalda, en heimilt er aðilum máls að leggja ágreining
                   sinn fyrir dómstóla með venjulegum hætti.
      [Ráðherra]^1) skal annast birtingu samþykkta fyrir úrskurðarnefnd í
                  vátryggingamálum í B-deild Stjórnartíðinda.
     Úrskurðarnefnd í vátryggingamálum skal vistuð hjá Fjármálaeftirlitinu.
                             ^1)L. 126/2011, 381. gr.
                         142. gr. Útreikningur frests.
Við útreikning á fresti, sem talinn er í dögum, skal ekki telja með þann dag er
     fresturinn byrjar að líða. Þó skal telja með þann dag sem ráðstöfun er
          fresturinn varðar fyrst verður gerð eða má síðast vera gerð.
  Frestur, sem reiknaður er í vikum, mánuðum eða árum, rennur út á þeim degi í
síðustu viku, mánuði eða ári sem eftir nafni sínu eða tölu svarar til þess dags
 sem hann byrjaði að líða. Ef sá dagur er ekki í þeim mánuði sem um ræðir skal
                 fresturinn renna út á síðasta degi mánaðarins.
Ef frestur til aðgerða rennur út á laugardegi, helgidegi eða degi þegar samkvæmt
      lögum er frídagur framlengist hann til næsta virka dags þar á eftir.

                           XXI. kafli. Val á löggjöf.
        143. gr. Almenn ákvæði um val á löggjöf um vátryggingarsamninga.
  Þegar lög þessi eða lög um vátryggingastarfsemi kveða á um að löggjöf ríkis
skuli beitt er átt við að réttarreglur þess ríkis gildi, að frátöldum reglum um
                     val á löggjöf um vátryggingarsamninga.
    Ef ríki er meira en ein svæðisbundin eining, sem hver um sig hefur eigin
     réttarreglur um skuldbindingar samkvæmt samningum, skal litið á hverja
 svæðisbundna einingu sem eitt ríki þegar ákveðið er hvaða löggjöf skuli beitt.
   Ófrávíkjanlegum réttarreglum, sem gilda hér á landi, skal beitt enda þótt
           löggjöf annars ríkis sé að öðru leyti lögð til grundvallar
                            vátryggingarsamningnum.
  Þegar vátrygging er lögboðin gilda um vátryggingarsamninginn ófrávíkjanlegar
           réttarreglur þess ríkis sem leggur á vátryggingarskylduna.
 Ólögfestum alþjóðlegum reglum um val á löggjöf, er eiga við um skuldbindingar
   samkvæmt samningum, skal því aðeins beitt að þær stríði ekki gegn ákvæðum
                                 þessara laga.
                    144. gr. Val á löggjöf í líftryggingum.
 Lög þess ríkis þar sem skuldbindingin komst á gilda um vátryggingarsamning um
 líftryggingu. Vátryggingafélag eða sá sem gerir samninginn fyrir þess hönd og
  vátryggingartaki geta þó samið um að löggjöf heimaríkis vátryggingafélagsins
 gildi um skuldbindinguna, enda heimili löggjöf þess ríkis slíka samninga, sbr.
                           þó 3. og 4. mgr. 143. gr.
Þegar vátryggingartaki líftryggingar er einstaklingur og ekki ríkisborgari þess
ríkis þar sem hann hefur að jafnaði aðsetur geta aðilar valið lög þess ríkis þar
                         sem ríkisborgararétturinn er.
Þegar vátryggingartaki líftryggingar er lögaðili og skuldbindingin komst á hér á
      landi en hinn líftryggði hefur að jafnaði aðsetur í öðru ríki eða er
      ríkisborgari þess ríkis geta aðilar einnig valið löggjöf þess ríkis.
Þegar skuldbindingin komst á annars staðar en á Íslandi og lög þess ríkis leyfa
 víðtækari samningsrétt en 1. og 2. mgr. geta aðilar valið löggjöf að svo miklu
                      leyti sem löggjöf þess ríkis leyfir.
                  145. gr. Val á löggjöf í öðrum vátryggingum.
Í öðrum frumtryggingum en líftryggingum gildir um vátryggingarsamninginn löggjöf
  þess ríkis þar sem vátryggingaráhættan er þegar það er einnig ríkið þar sem
 vátryggingartakinn hefur að jafnaði aðsetur. Vátryggingafélag eða sá sem gerir
   samninginn fyrir þess hönd og vátryggingartaki geta þó samið um að löggjöf
 heimaríkis vátryggingafélagsins gildi um skuldbindinguna, enda heimili löggjöf
           þess ríkis slíka samninga, sbr. þó 3. og 4. mgr. 143. gr.
Þegar vátryggingaráhættan er annars staðar en þar sem vátryggingartaki hefur að
  jafnaði aðsetur geta aðilar valið hvort heldur er um vátryggingarsamninginn,
löggjöf þess ríkis þar sem vátryggingaráhættan er eða löggjöf þess ríkis þar sem
                  vátryggingartakinn hefur aðsetur að jafnaði.
Þegar vátryggingartaki hefur með höndum atvinnustarfsemi og vátryggingaráhættan
vegna hennar er í fleiri en einu ríki og vátryggingarsamningurinn nær til fleiri
en einnar tegundar áhættu geta aðilar valið um löggjöf þessara ríkja eða löggjöf
        þess ríkis þar sem vátryggingartakinn hefur aðsetur að jafnaði.
Þegar vátryggingaráhættan er annars staðar en á Íslandi og lög þess ríkis leyfa
 víðtækari samningsrétt en skv. 2. og 3. mgr. geta aðilar valið löggjöf að svo
                   miklu leyti sem löggjöf þess ríkis leyfir.
Þegar áhættan, sem samningurinn tekur til, takmarkast við tjónsatburði sem verða
   í öðru ríki en því þar sem vátryggingaráhættan er geta aðilar ávallt valið
               löggjöf þess ríkis þar sem tjónsatburðirnir verða.
         Þegar áhætta í vátryggingum er stóráhætta, sbr. 8. gr. laga um
  vátryggingastarfsemi, geta aðilar ávallt valið þá löggjöf sem beita skal um
             vátryggingarsamninginn, sbr. þó 3. og 4. mgr. 143. gr.
  Hafi aðilar samnings um aðra vátryggingu en líftryggingu ekki samið um val á
  löggjöf svo að gilt sé og val á löggjöf leiðir ekki af ákvæðum þessara laga
  gilda réttarreglur þess ríkis sem best telst eiga við um samninginn samkvæmt
  þessari grein. Þegar ekkert annað er tekið fram skal lagt til grundvallar að
       ríkið þar sem vátryggingaráhættan er eigi best við um samninginn.
 Þegar valið hefur verið skv. 7. mgr. en annað ríki meðal þeirra sem til greina
geta komið telst eiga betur við um hluta samningsins má velja löggjöf þess ríkis
        um þann hluta samningsins þegar sérstakar ástæður mæla með því.

                                   IV. hluti.
                           XXII. kafli. Ýmis ákvæði.
                              146. gr. Gildistaka.
      Lög þessi öðlast gildi 1. janúar 2006. Þau skulu gilda um alla nýja
         vátryggingarsamninga sem gerðir eru frá og með þeim degi, alla
vátryggingarsamninga sem eru endurnýjaðir eða framlengdir frá og með þeim degi,
     svo og um alla aðra vátryggingarsamninga sem eru í gildi á þeim degi.
                                    147. gr.

References

   Visible links
   1. file://1978039.html#g8
   2. file://1997075.html#g24
   3. file://1997075.html#g33
   4. file://2001038.html
   5. file://1905014.html
   6. file://1994060.html
   7. file://1993031.html#g103
   8. file://1962008.html
   9. file://1989090.html#g47
  10. file://1991021.html
  11. file://1991020.html
  12. file://1997071.html#g58
  13. file://1997071.html#g67
  14. file://2001038.html
  15. file://1905014.html
  16. file://1905014.html
  17. file://1905014.html
  18. file://1998015.html#g12
