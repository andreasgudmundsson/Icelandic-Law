
   --------------------------------------------------------------------------

                         Lög um atvinnuleysistryggingar

                              2006 nr. 54 14. júní

   --------------------------------------------------------------------------

                 Ferill málsins á Alþingi.   Frumvarp til laga.

Tóku gildi 1. júlí 2006. Breytt með [1]l. 88/2008 (taka gildi 1. jan. 2009 nema
 brbákv. VII sem tók gildi 21. júní 2008) og [2]l. 112/2008 (tóku gildi 1. okt.
 2008 nema 12. tölul. 59. gr. sem tók gildi 25. sept. 2008; koma til framkvæmda
                      skv. fyrirmælum í 2. mgr. 56. gr.).

                 I. kafli. Gildissvið, markmið og orðskýringar.
                               1. gr. Gildissvið.
 Lög þessi gilda um atvinnuleysistryggingar launamanna eða sjálfstætt starfandi
     einstaklinga á innlendum vinnumarkaði þegar þeir verða atvinnulausir.
                                2. gr. Markmið.
    Markmið laga þessara er að tryggja launamönnum eða sjálfstætt starfandi
  einstaklingum tímabundna fjárhagsaðstoð meðan þeir eru að leita sér að nýju
                  starfi eftir að hafa misst fyrra starf sitt.
                              3. gr. Orðskýringar.

    a. Launamaður: Hver sá sem vinnur launuð störf í annarra þjónustu í a.m.k.
25% starfshlutfalli í hverjum mánuði og greitt er tryggingagjald vegna starfsins
                       samkvæmt lögum um tryggingagjald.
       b. Sjálfstætt starfandi einstaklingur: Hver sá sem starfar við eigin
  atvinnurekstur eða sjálfstæða starfsemi eða starfar á vegum sameignarfélags,
einkahlutafélags eða hlutafélags eða tengdra félaga, þar sem hann hefur ráðandi
  stöðu vegna eignar- eða stjórnunaraðildar, í því umfangi að honum er gert að
       standa mánaðarlega, eða með öðrum reglulegum hætti samkvæmt reglum
        fjármálaráðherra, skil á staðgreiðslu af reiknuðu endurgjaldi og
    tryggingagjaldi. Sá sem greiðir staðgreiðslu af reiknuðu endurgjaldi og
     tryggingagjaldi einu sinni á ári telst ekki vera sjálfstætt starfandi
                    einstaklingur í skilningi laga þessara.
        c. Nám: 75100% samfellt nám, verklegt eða bóklegt, í viðurkenndri
   menntastofnun innan hins almenna menntakerfis á Íslandi sem stendur yfir í
 a.m.k. sex mánuði. Enn fremur er átt við 75100% nám á háskólastigi og það nám
     annað sem gerir sambærilegar kröfur til undirbúningsmenntunar og nám á
             háskólastigi. Einstök námskeið teljast ekki til náms.

                            II. kafli. Stjórnsýsla.
                               4. gr. Yfirstjórn.
  Félagsmálaráðherra fer með yfirstjórn atvinnuleysistrygginga samkvæmt lögum
                                    þessum.
                      5. gr. Atvinnuleysistryggingasjóður.
      Atvinnuleysisbætur skulu greiddar úr Atvinnuleysistryggingasjóði sem
  fjármagnaður er með atvinnutryggingagjaldi, sbr. lög um tryggingagjald, auk
                         vaxta af innstæðufé sjóðsins.
Vinnumálastofnun skal annast fjárvörslu Atvinnuleysistryggingasjóðs og framkvæmd
             laga þessara á grundvelli þjónustusamnings við stjórn
 Atvinnuleysistryggingasjóðs. Félagsmálaráðherra er þó heimilt að ákveða annað
               fyrirkomulag að fenginni umsögn stjórnar sjóðsins.
   Stjórn Vinnumálastofnunar skal skipa fimm manna úthlutunarnefnd að fengnum
   tilnefningum til fjögurra ára í senn. Einn nefndarmaður skal tilnefndur af
 Alþýðusambandi Íslands, einn tilnefndur sameiginlega af Bandalagi starfsmanna
ríkis og bæja og Bandalagi háskólamanna, einn tilnefndur af félagsmálaráðherra,
    einn tilnefndur sameiginlega af fjármálaráðuneyti og Sambandi íslenskra
   sveitarfélaga og einn tilnefndur af Samtökum atvinnulífsins. Tilnefna skal
    jafnmarga fulltrúa til vara. Stjórn Vinnumálastofnunar skipar formann og
   varaformann úthlutunarnefndar úr hópi þeirra sem tilnefndir hafa verið sem
     aðalmenn. Hlutverk nefndarinnar er meðal annars að tryggja samræmi við
     ákvarðanir um réttindi og viðurlög á grundvelli laga þessara og annast
   afgreiðslu mála. Nefndarmönnum er óheimilt að skýra óviðkomandi aðilum frá
persónuupplýsingum sem þeir komast að í starfi sínu í nefndinni og leynt eiga að
             fara. Þagnarskylda helst þótt látið sé af nefndarsetu.
Reikningar Atvinnuleysistryggingasjóðs skulu endurskoðaðir af Ríkisendurskoðun.
             Kostnaður af rekstri sjóðsins greiðist af tekjum hans.
                   6. gr. Stjórn Atvinnuleysistryggingasjóðs.
   Félagsmálaráðherra skipar níu manna stjórn Atvinnuleysistryggingasjóðs að
     fengnum tilnefningum til fjögurra ára í senn. Tveir stjórnarmenn skulu
 tilnefndir af Alþýðusambandi Íslands, einn tilnefndur af Bandalagi starfsmanna
  ríkis og bæja, einn tilnefndur af Bandalagi háskólamanna, einn tilnefndur af
fjármálaráðuneyti, einn tilnefndur af Sambandi íslenskra sveitarfélaga og tveir
  tilnefndir af Samtökum atvinnulífsins. Tilnefna skal jafnmarga fulltrúa til
   vara. Ráðherra skipar einn stjórnarmann án tilnefningar og skal hann vera
 formaður stjórnar sjóðsins. Varamaður formanns stjórnarinnar skal skipaður með
                   sama hætti og skal hann vera varaformaður.
   Stjórn Atvinnuleysistryggingasjóðs er ætlað að hafa eftirlit með framkvæmd
laganna. Stjórnin skal gæta þess að sjóðurinn hafi nægilegt fé til að standa við
      skuldbindingar sínar. Hún skal gera áætlanir um rekstur og greiðslur
 Atvinnuleysistryggingasjóðs að fengnum tillögum frá stjórn Vinnumálastofnunar.
       Enn fremur skal hún leggja fram tillögur um fjárþörf sjóðsins til
 félagsmálaráðherra í janúar ár hvert ásamt skýrslu um reikningshald sjóðsins.
Félagsmálaráðherra skal taka afstöðu til upplýsinganna og kynna fjármálaráðherra
 efni þeirra við undirbúning fjárlagagerðar. Stjórn sjóðsins skal taka ákvörðun
       um ávöxtun innstæðufjár sjóðsins í samráði við félagsmálaráðherra.
    Enn fremur gerir stjórn Atvinnuleysistryggingasjóðs þjónustusamning við
    Vinnumálastofnun um umsýslu sjóðsins, sbr. 2. mgr. 5. gr., og staðfestir
félagsmálaráðherra samninginn. Stjórnin hefur reglubundið eftirlit með framkvæmd
             þjónustusamningsins í samráði við félagsmálaráðherra.
 Stjórnarmönnum er óheimilt að skýra óviðkomandi aðilum frá persónuupplýsingum
sem þeir komast að í starfi sínu og leynt eiga að fara. Þagnarskylda helst þótt
                              látið sé af starfi.
 Þóknun stjórnarmanna greiðist úr Atvinnuleysistryggingasjóði samkvæmt ákvörðun
                              félagsmálaráðherra.
           7. gr. Tryggingasjóður sjálfstætt starfandi einstaklinga.
    Atvinnuleysisbætur til bænda, smábátaeigenda og vörubifreiðastjóra skulu
 greiddar úr sérstökum sjóði, Tryggingasjóði sjálfstætt starfandi einstaklinga,
   sem fjármagnaður er með atvinnutryggingagjaldi þessara stétta, sbr. lög um
               tryggingagjald, auk vaxta af innstæðufé sjóðsins.
  Vinnumálastofnun skal annast fjárvörslu Tryggingasjóðs sjálfstætt starfandi
einstaklinga og framkvæmd laga þessara á grundvelli þjónustusamnings við stjórn
   Tryggingasjóðs sjálfstætt starfandi einstaklinga. Félagsmálaráðherra er þó
   heimilt að ákveða annað fyrirkomulag að fenginni umsögn stjórnar sjóðsins.
     Úthlutunarnefnd skv. 3. mgr. 5. gr. skal jafnframt tryggja samræmi við
     ákvarðanir um réttindi og viðurlög á grundvelli laga þessara og annast
   afgreiðslu mála er varða Tryggingasjóð sjálfstætt starfandi einstaklinga.
Reikningar Tryggingasjóðs sjálfstætt starfandi einstaklinga skulu endurskoðaðir
                              af Ríkisendurskoðun.
             Kostnaður af rekstri sjóðsins greiðist af tekjum hans.
        8. gr. Stjórn Tryggingasjóðs sjálfstætt starfandi einstaklinga.
   Félagsmálaráðherra skipar fjögurra manna stjórn Tryggingasjóðs sjálfstætt
  starfandi einstaklinga að fengnum tilnefningum til fjögurra ára í senn. Einn
 stjórnarmaður skal tilnefndur af Bændasamtökum Íslands, einn af Landssambandi
   smábátaeigenda og einn af Landssambandi vörubifreiðastjóra. Tilnefna skal
 jafnmarga fulltrúa til vara. Ráðherra skipar einn stjórnarmann án tilnefningar
 og skal hann vera formaður stjórnar sjóðsins. Varamaður formanns stjórnarinnar
          skal skipaður með sama hætti og skal hann vera varaformaður.
   Stjórn Tryggingasjóðs sjálfstætt starfandi einstaklinga skal gæta þess að
sjóðurinn hafi nægilegt fé til að standa við skuldbindingar sínar. Hún skal gera
      áætlanir um rekstur og greiðslur Tryggingasjóðs sjálfstætt starfandi
einstaklinga að fengnum tillögum frá stjórn Vinnumálastofnunar. Enn fremur skal
hún leggja fram tillögur um fjárþörf sjóðsins til félagsmálaráðherra í janúar ár
  hvert ásamt skýrslu um reikningshald sjóðsins. Félagsmálaráðherra skal taka
afstöðu til upplýsinganna og kynnir fjármálaráðherra efni þeirra við undirbúning
   fjárlagagerðar. Stjórn sjóðsins skal taka ákvörðun um ávöxtun innstæðufjár
                   sjóðsins í samráði við félagsmálaráðherra.
    Enn fremur gerir stjórn Tryggingasjóðs sjálfstætt starfandi einstaklinga
 þjónustusamning við Vinnumálastofnun um umsýslu sjóðsins, sbr. 2. mgr. 7. gr.,
og staðfestir félagsmálaráðherra samninginn. Stjórnin hefur reglubundið eftirlit
      með framkvæmd þjónustusamningsins í samráði við félagsmálaráðherra.
 Stjórnarmönnum er óheimilt að skýra óviðkomandi aðilum frá persónuupplýsingum
sem þeir komast að í starfi sínu og leynt eiga að fara. Þagnarskylda helst þótt
                              látið sé af starfi.
      Þóknun stjórnarmanna greiðist úr Tryggingasjóði sjálfstætt starfandi
               einstaklinga samkvæmt ákvörðun félagsmálaráðherra.
                      9. gr. Umsókn um atvinnuleysisbætur.
    Launamönnum og sjálfstætt starfandi einstaklingum er heimilt að sækja um
   atvinnuleysisbætur til Vinnumálastofnunar þegar þeir verða atvinnulausir.
  Umsóknin skal vera skrifleg á þar til gerðum eyðublöðum og henni skal meðal
annars fylgja vottorð fyrrverandi vinnuveitanda, staðfesting um stöðvun rekstrar
 og önnur nauðsynleg gögn að mati Vinnumálastofnunar. Í umsókn skulu koma fram
     allar þær upplýsingar er varða vinnufærni umsækjanda og þær rökstuddar
   fullnægjandi gögnum. Þegar umsækjandi er yngri en 18 ára skal foreldri eða
             forráðamaður samþykkja umsóknina með undirritun sinni.
    Umsókn um atvinnuleysisbætur felur jafnframt í sér umsókn um þátttöku í
            vinnumarkaðsaðgerðum, sbr. lög um vinnumarkaðsaðgerðir.
    Skattyfirvöld, Tryggingastofnun ríkisins, [sjúkratryggingastofnunin],^1)
   Innheimtustofnun sveitarfélaga og hlutaðeigandi lífeyrissjóðir skulu láta
   Vinnumálastofnun í té upplýsingar sem nauðsynlegar eru við framkvæmd laga
                                    þessara.
    Vinnumálastofnun er heimilt að óska eftir umsögn frá öðrum aðilum vegna
             einstakra umsókna þegar ástæða er til að mati hennar.
                            ^1)[3]L. 112/2008, 68. gr.
                 10. gr. Tilkynning um að atvinnuleit sé hætt.
Sá sem telst tryggður samkvæmt lögum þessum skal tilkynna til Vinnumálastofnunar
 án ástæðulausrar tafar þegar hann hættir virkri atvinnuleit. Tilkynningin skal
  gerð með sannanlegum hætti og skal taka fram ástæðu þess að atvinnuleit var
                                     hætt.
     11. gr. Úrskurðarnefnd atvinnuleysistrygginga og vinnumarkaðsaðgerða.
Félagsmálaráðherra skipar þriggja manna úrskurðarnefnd atvinnuleysistrygginga og
   vinnumarkaðsaðgerða og jafnmarga til vara. Nefndarmenn skulu skipaðir til
     fjögurra ára í senn og skulu þeir allir vera skipaðir án tilnefningar.
    Félagsmálaráðherra ákveður hver skal vera formaður nefndarinnar og skal
varamaður formanns jafnframt vera varaformaður. Formaður og varamaður hans skulu
           uppfylla skilyrði til þess að vera skipaðir héraðsdómarar.
 Hlutverk úrskurðarnefndarinnar er að kveða upp úrskurði um ágreiningsefni sem
                      kunna að rísa á grundvelli laganna.
Nefndarmönnum er óheimilt að skýra óviðkomandi aðilum frá persónuupplýsingum sem
  þeir komast að í starfi sínu í nefndinni og leynt eiga að fara. Þagnarskylda
                      helst þótt látið sé af nefndarsetu.
   Úrskurðir úrskurðarnefndarinnar fela í sér endanlega stjórnvaldsákvörðun.
  Kostnaður af starfsemi nefndarinnar greiðist úr Atvinnuleysistryggingasjóði
                     samkvæmt ákvörðun félagsmálaráðherra.
       12. gr. Málsmeðferð fyrir úrskurðarnefnd atvinnuleysistrygginga og
                              vinnumarkaðsaðgerða.
      Stjórnsýslukæra skal berast úrskurðarnefnd atvinnuleysistrygginga og
  vinnumarkaðsaðgerða skriflega innan þriggja mánaða frá því að aðila máls var
tilkynnt um ákvörðun. Kæran telst nægjanlega snemma fram komin ef bréf sem hefur
 hana að geyma hefur borist nefndinni eða verið afhent pósti áður en fresturinn
                                   er liðinn.
 Málsmeðferð fyrir úrskurðarnefndinni skal að jafnaði vera skrifleg en þó getur
           nefndin kallað málsaðila eða fulltrúa þeirra á sinn fund.
 Úrskurðarnefndin skal tryggja að aðili máls eigi þess kost að tjá sig áður en
nefndin úrskurðar í því, enda telji nefndin að hvorki afstaða hans né rök fyrir
                      henni liggi fyrir í gögnum málsins.
             Stjórnsýslukæra frestar ekki réttaráhrifum ákvörðunar.
  Úrskurðarnefndin skal leitast við að kveða upp úrskurð innan tveggja mánaða
                           eftir að henni berst mál.
Að öðru leyti fer um málsmeðferð hjá nefndinni samkvæmt ákvæðum stjórnsýslulaga.

         III. kafli. Skilyrði fyrir atvinnuleysistryggingum launamanna.
       13. gr. Almenn skilyrði fyrir atvinnuleysistryggingum launamanna.
Launamaður, sbr. a-lið 3. gr., sem uppfyllir eftirtalin skilyrði telst tryggður
      samkvæmt lögum þessum nema annað leiði af einstökum ákvæðum þeirra:
                     a. er í virkri atvinnuleit, sbr. 14. gr.,
                 b. er orðinn 16 ára að aldri en yngri en 70 ára,
                 c. er búsettur hér á landi, sbr. þó VIII. kafla,
       d. hefur heimild til að ráða sig til vinnu hér á landi án takmarkana,
    e. hefur verið launamaður á ávinnslutímabili skv. 15. gr. í starfi sem ekki
         er hluti af sérstökum vinnumarkaðsaðgerðum, sbr. þó V. kafla,
    f. leggur fram vottorð fyrrverandi vinnuveitanda, sbr. 16. gr., og vottorð
                frá skóla þegar það á við, sbr. 3. mgr. 15. gr.,
   g. hefur verið í atvinnuleit samfellt í þrjá virka daga frá því að umsókn um
                   atvinnuleysisbætur barst Vinnumálastofnun.
  Ákvæði g-liðar 1. mgr. á ekki við um starfsfólk í fiskvinnslu sem ekki hefur
  rétt til að gera kauptryggingarsamning samkvæmt kjarasamningum samtaka aðila
                               vinnumarkaðarins.
                           14. gr. Virk atvinnuleit.
     Sá telst vera í virkri atvinnuleit sem uppfyllir eftirtalin skilyrði:
                      a. er fær til flestra almennra starfa,
   b. hefur frumkvæði að starfsleit og er reiðubúinn að taka hvert það starf sem
   greitt er fyrir samkvæmt lögum og kjarasamningum, sbr. [4]1. gr. laga nr.
   55/1980, um starfskjör launafólks og skyldutryggingu lífeyrisréttinda, og
                        uppfyllir skilyrði annarra laga,
         c. hefur vilja og getu til að taka starfi án sérstaks fyrirvara,
              d. er reiðubúinn að taka starfi hvar sem er á Íslandi,
   e. er reiðubúinn að taka starfi óháð því hvort um fullt starf eða hlutastarf
                           er að ræða eða vaktavinnu,
        f. á ekki rétt á launum eða öðrum greiðslum í tengslum við störf á
vinnumarkaði þann tíma sem hann telst vera í virkri atvinnuleit nema ákvæði 17.
                             eða 22. gr. eigi við,
     g. hefur vilja og getu til að taka þátt í vinnumarkaðsaðgerðum sem standa
                               honum til boða, og
     h. er reiðubúinn að gefa Vinnumálastofnun nauðsynlegar upplýsingar til að
     auka líkur hans á að fá starf við hæfi og gefa honum kost á þátttöku í
                             vinnumarkaðsaðgerðum.
Hinn tryggði skal tilkynna Vinnumálastofnun um þær breytingar sem kunna að verða
á vinnufærni hans eða aðstæðum að öðru leyti skv. h-lið 1. mgr. án ástæðulausrar
                                     tafar.
  Þátttaka í vinnumarkaðsaðgerðum kemur ekki í veg fyrir að hinn tryggði taki
                         starfi sem býðst á þeim tíma.
 Vinnumálastofnun er heimilt að veita undanþágu frá skilyrðum b-, d- og e-liðar
   1. mgr. þannig að hinn tryggði, sem vegna aldurs, félagslegra aðstæðna sem
 tengjast skertri vinnufærni eða umönnunarskyldu vegna ungra barna eða annarra
  náinna fjölskyldumeðlima óskar eftir hlutastarfi eða starfi innan tiltekins
  svæðis, geti talist vera í virkri atvinnuleit. Enn fremur er heimilt að taka
 tillit til aðstæðna hins tryggða sem getur ekki sinnt tilteknum störfum vegna
               skertrar vinnufærni samkvæmt mati sérfræðilæknis.
Félagsmálaráðherra er heimilt að kveða í reglugerð, að fenginni umsögn stjórnar
    Atvinnuleysistryggingasjóðs, nánar á um virka atvinnuleit, svo sem hvaða
    upplýsingar Vinnumálastofnun eru nauðsynlegar skv. h-lið 1. mgr., og um
                            undanþágur skv. 4. mgr.
                            15. gr. Ávinnslutímabil.
  Launamaður, sbr. a-lið 3. gr., telst að fullu tryggður samkvæmt lögum þessum
 eftir að hafa starfað samfellt á síðustu tólf mánuðum á innlendum vinnumarkaði
    áður en hann sækir um atvinnuleysisbætur til Vinnumálastofnunar að öðrum
                 skilyrðum laganna uppfylltum, sbr. þó 4. mgr.
 Launamaður, sem starfað hefur skemur en tólf mánuði en lengur en þrjá mánuði á
      síðustu tólf mánuðum á innlendum vinnumarkaði áður en hann sækir um
   atvinnuleysisbætur til Vinnumálastofnunar, telst tryggður hlutfallslega í
samræmi við lengd starfstíma að öðrum skilyrðum laganna uppfylltum, sbr. einnig
                                    4. mgr.
   Nám, sbr. c-lið 3. gr., sem launamaður hefur stundað í a.m.k. sex mánuði á
       síðustu tólf mánuðum áður en hann sækir um atvinnuleysisbætur til
 Vinnumálastofnunar svarar til þrettán vikna vinnuframlags í fullu starfi enda
 hafi hann sannanlega lokið náminu og starfað í a.m.k. þrjá mánuði á innlendum
 vinnumarkaði á ávinnslutímabilinu. Vottorð frá hlutaðeigandi skóla skal fylgja
umsókn um atvinnuleysisbætur þar sem fram kemur að launamaður hafi stundað námið
        og lokið því. Heimild þessi getur einungis komið til hækkunar á
    tryggingarhlutfalli launamanns einu sinni á hverju tímabili skv. 29. gr.
 Þrátt fyrir ákvæði 1.3. mgr. getur tryggingarhlutfall launamanns aldrei orðið
      hærra en sem nemur starfshlutfalli hans á ávinnslutímabilinu eða því
  starfshlutfalli sem hann er reiðubúinn að ráða sig til, sbr. 4. mgr. 14. gr.
 Hafi launamaður ekki verið í sama starfshlutfalli allt ávinnslutímabilið skal
                 miða við meðalstarfshlutfall hans á þeim tíma.
Fæðingarorlof samkvæmt lögum um fæðingar- og foreldraorlof telst til starfstíma
  á ávinnslutímabili. Við mat á starfshlutfalli launamanns í fæðingarorlofi á
ávinnslutímabilinu skal líta til þess starfshlutfalls sem hann var í á fjögurra
    mánaða tímabili er hefst tveimur mánuðum fyrir upphafsdag fæðingarorlofs
    samkvæmt lögum um fæðingar- og foreldraorlof. Sama á við um þann tíma er
      verkfall eða verkbann stendur yfir sem tekur til starfa launamanns á
 ávinnslutímanum. Skal þá miða við starfshlutfall hans í almanaksmánuðinum áður
                        en verkfall eða verkbann hófst.
  Heimilt er að taka tillit til starfs sem unnið er með námi við útreikning á
atvinnuleysistryggingu launamanns en þá telst námið ekki til vinnuframlags hans
                                  skv. 3. mgr.
Vinnuframlag sjómanna miðast við fjölda lögskráningardaga. Mánaðarvinna sjómanna
                      telst vera 21,67 lögskráningardagar.
 Launamaður skal vera fullra 16 ára þegar ávinnslutímabil samkvæmt ákvæði þessu
                                     hefst.
 Hafi launamaður einnig verið sjálfstætt starfandi einstaklingur, sbr. b-lið 3.
    gr., á síðustu tólf mánuðum áður en hann sækir um atvinnuleysisbætur til
     Vinnumálastofnunar skal taka mið af öllum störfum hans við ákvörðun á
                          atvinnuleysistryggingu hans.
Félagsmálaráðherra er heimilt að kveða í reglugerð, að fenginni umsögn stjórnar
   Atvinnuleysistryggingasjóðs, nánar á um ávinnslutímabil, svo sem skrá yfir
                                 hlutfallsþrep.
                         16. gr. Vottorð vinnuveitanda.
      Launamaður, sbr. a-lið 3. gr., skal leggja fram vottorð fyrrverandi
vinnuveitanda er hann sækir um atvinnuleysisbætur. Vottorðið skal vera skriflegt
    á þar til gerðu eyðublaði þar sem meðal annars kemur fram starfstími hjá
 vinnuveitanda á ávinnslutímabili skv. 15. gr. ásamt starfshlutfalli hans. Enn
       fremur skal tilgreina ástæður þess að launamaður hætti störfum hjá
vinnuveitanda, hvort hann hafi tekið út orlof sitt við slit á ráðningarsamningi
            og hvernig greiðslum vegna starfsloka hafi verið háttað.
Vinnumálastofnun er heimilt að óska eftir frekari upplýsingum frá vinnuveitanda
og skattyfirvöldum til að staðreyna þær upplýsingar er fram koma í vottorði skv.
                                    1. mgr.
Þegar launamaður á þess ekki kost að leggja fram vottorð vinnuveitanda skal líta
    til annarra gagna sem færa sönnur á störf launamanns hjá vinnuveitanda.
       17. gr. Atvinnuleysistryggingar samhliða minnkuðu starfshlutfalli.
      Launamaður, sbr. a-lið 3. gr., sem missir starf sitt að hluta telst
   hlutfallslega tryggður samkvæmt lögum þessum og nemur tryggingarhlutfallið
 mismun réttar hans hefði hann misst starf sitt að öllu leyti, sbr. 15. gr., og
 þess starfshlutfalls sem hann gegnir áfram, frá þeim tíma er hann missti starf
sitt að hluta nema annað leiði af lögum þessum. Hið sama gildir þegar launamaður
   missir starf sitt en ræður sig til starfa í minna starfshlutfall hjá öðrum
                                 vinnuveitanda.
      Ákvæði þetta á ekki við þegar launamaður ákveður sjálfur að draga úr
        starfshlutfalli sínu. Að öðru leyti gilda ákvæði laga þessara um
atvinnuleysistryggingu launamannsins, þar á meðal skilyrðið um að vera í virkri
                            atvinnuleit skv. 14. gr.

     IV. kafli. Skilyrði fyrir atvinnuleysistryggingum sjálfstætt starfandi
                                 einstaklinga.
   18. gr. Almenn skilyrði fyrir atvinnuleysistryggingum sjálfstætt starfandi
                                 einstaklinga.
Sjálfstætt starfandi einstaklingur, sbr. b-lið 3. gr., sem uppfyllir eftirtalin
  skilyrði telst tryggður samkvæmt lögum þessum nema annað leiði af einstökum
                                ákvæðum þeirra:
                     a. er í virkri atvinnuleit, sbr. 14. gr.,
                 b. er orðinn 16 ára að aldri en yngri en 70 ára,
                 c. er búsettur hér á landi, sbr. þó VIII. kafla,
       d. hefur heimild til að ráða sig til vinnu hér á landi án takmarkana,
   e. hefur verið sjálfstætt starfandi einstaklingur á ávinnslutímabili skv. 19.
 gr. og starfsemi hans telst ekki vera hluti af sérstökum vinnumarkaðsaðgerðum,
                               sbr. þó V. kafla,
                      f. hefur stöðvað rekstur, sbr. 20. gr.,
   g. leggur fram staðfestingu um stöðvun rekstrar, sbr. 21. gr., og vottorð frá
                  skóla þegar það á við, sbr. 3. mgr. 19. gr.,
     h. hefur staðið skil á greiðslu tryggingagjalds og staðgreiðsluskatts af
  reiknuðu endurgjaldi samkvæmt ákvörðun skattyfirvalda við stöðvun rekstrar,
   i. hefur verið í atvinnuleit samfellt í þrjá virka daga frá því að umsókn um
                   atvinnuleysisbætur barst Vinnumálastofnun.
     Vinnumálastofnun er heimilt að veita undanþágu frá h-lið 1. mgr. þegar
      sjálfstætt starfandi einstaklingur hefur ekki staðið skil á greiðslu
tryggingagjalds og staðgreiðsluskatts af reiknuðu endurgjaldi samkvæmt ákvörðun
skattyfirvalda við stöðvun rekstrar en greiðir síðan þessi gjöld aftur í tímann.
   Við ákvörðun á tryggingarhlutfalli sjálfstætt starfandi einstaklings er þó
 einungis heimilt að miða að hámarki við þrjá mánuði af þeim tíma er vanskilin
                                  áttu við um.
                            19. gr. Ávinnslutímabil.
 Sjálfstætt starfandi einstaklingur, sbr. b-lið 3. gr., telst að fullu tryggður
 samkvæmt lögum þessum eftir að hafa starfað samfellt á síðustu tólf mánuðum á
      innlendum vinnumarkaði áður en hann sækir um atvinnuleysisbætur til
   Vinnumálastofnunar að öðrum skilyrðum laganna uppfylltum, sbr. þó 4. mgr.
 Sjálfstætt starfandi einstaklingur, sem starfað hefur skemur en tólf mánuði en
 lengur en þrjá mánuði á síðustu tólf mánuðum á innlendum vinnumarkaði áður en
    hann sækir um atvinnuleysisbætur til Vinnumálastofnunar, telst tryggður
    hlutfallslega í samræmi við lengd starfstíma að öðrum skilyrðum laganna
                        uppfylltum, sbr. einnig 4. mgr.
 Nám, sbr. c-lið 3. gr., sem sjálfstætt starfandi einstaklingur hefur stundað í
         a.m.k. sex mánuði á síðustu tólf mánuðum áður en hann sækir um
atvinnuleysisbætur til Vinnumálastofnunar svarar til þrettán vikna vinnuframlags
 í fullu starfi enda hafi hann sannanlega lokið náminu og starfað í a.m.k. þrjá
mánuði á innlendum vinnumarkaði á ávinnslutímabilinu. Vottorð frá hlutaðeigandi
skóla skal fylgja umsókn um atvinnuleysisbætur þar sem fram kemur að sjálfstætt
  starfandi einstaklingur hafi stundað námið og lokið því. Heimild þessi getur
     einungis komið til hækkunar á tryggingarhlutfalli sjálfstætt starfandi
  einstaklings einu sinni á hverju tímabili skv. 29. gr. Sjálfstætt starfandi
einstaklingur telst ávallt vera í fullu starfi. Tryggingarhlutfall hans getur þó
 aldrei orðið hærra en sem nemur því starfshlutfalli sem hann er reiðubúinn að
                       ráða sig til, sbr. 4. mgr. 14. gr.
 Til að finna vinnuframlag sjálfstætt starfandi einstaklinga á ávinnslutímabili
 skv. 1. og 2. mgr. skal taka mið af skrám skattyfirvalda, sbr. einnig h-lið 1.
                                  mgr. 18. gr.
Fæðingarorlof samkvæmt lögum um fæðingar- og foreldraorlof telst til starfstíma
                              á ávinnslutímabili.
  Heimilt er að taka tillit til starfs sem unnið er með námi við útreikning á
atvinnuleysistryggingu sjálfstætt starfandi einstaklings en þá telst námið ekki
                      til vinnuframlags hans skv. 3. mgr.
Sjálfstætt starfandi einstaklingur skal vera fullra 16 ára þegar ávinnslutímabil
                          samkvæmt ákvæði þessu hefst.
 Hafi sjálfstætt starfandi einstaklingur einnig verið launamaður, sbr. a-lið 3.
    gr., á síðustu tólf mánuðum áður en hann sækir um atvinnuleysisbætur til
     Vinnumálastofnunar skal taka mið af öllum störfum hans við ákvörðun á
                          atvinnuleysistryggingu hans.
Félagsmálaráðherra er heimilt að kveða í reglugerð, að fenginni umsögn stjórnar
            Atvinnuleysistryggingasjóðs, nánar á um ávinnslutímabil.
                           20. gr. Stöðvun rekstrar.
   Sjálfstætt starfandi einstaklingur, sbr. b-lið 3. gr., telst hafa stöðvað
rekstur hafi hann tilkynnt til launagreiðendaskrár ríkisskattstjóra að hann hafi
  stöðvað rekstur og að öll starfsemi hafi verið stöðvuð. Þegar metið er hvort
  starfsemi hafi verið stöðvuð skal líta til hreyfinga í virðisaukaskattsskrá
ríkisskattstjóra. Heimilt er að taka tillit til hreyfinga í virðisaukaskattsskrá
     vegna eignasölu enda hafi sjálfstætt starfandi einstaklingur lagt fram
             yfirlýsingu þess efnis að hann hyggist hætta rekstri.
 Enn fremur telst sjálfstætt starfandi einstaklingur hafa stöðvað rekstur hafi
  hann tilkynnt skráningarnúmer sitt af skrá, sýnt fram á að atvinnutæki hafi
 verið seld eða afskráð, reksturinn framseldur öðrum eða hann hafi verið tekinn
                             til gjaldþrotaskipta.
                    21. gr. Staðfesting um stöðvun rekstrar.
    Sjálfstætt starfandi einstaklingur, sbr. b-lið 3. gr., skal leggja fram
staðfestingu á því að hann hafi stöðvað rekstur skv. 20. gr. Staðfestingin skal
                                  fela í sér:
     a. yfirlýsingu um að öll starfsemi hafi verið stöðvuð og ástæður þess, og
      b. afrit af tilkynningu til launagreiðendaskrár ríkisskattstjóra um að
rekstur hafi verið stöðvaður, vottorð frá skattyfirvöldum um að skráningarnúmer
hans hafi verið tekið af skrá eða önnur viðeigandi gögn frá opinberum aðilum er
                       staðfesta kunna stöðvun rekstrar.
       22. gr. Atvinnuleysistryggingar samhliða minnkuðu starfshlutfalli.
Sjálfstætt starfandi einstaklingur, sbr. b-lið 3. gr., sem missir starf sitt en
 ræður sig sem launamaður, sbr. a-lið 3. gr., til starfa í minna starfshlutfall
  telst hlutfallslega tryggður samkvæmt lögum þessum. Tryggingarhlutfall hans
  nemur mismun réttar hans hefði hann misst starf sitt að öllu leyti, sbr. 19.
 gr., og þess starfshlutfalls sem hann gegnir sem launamaður, frá þeim tíma er
 hann hóf störf í hinu nýja starfi. Að öðru leyti gilda ákvæði laga þessara um
atvinnuleysistryggingu sjálfstætt starfandi einstaklings, þar á meðal skilyrðið
                  um að vera í virkri atvinnuleit skv. 14. gr.

     V. kafli. Tilvik er leiða til þess að atvinnuleysistryggingar geymast.
                23. gr. Þátttöku á vinnumarkaði hætt tímabundið.
  Sá sem telst tryggður samkvæmt lögum þessum og hverfur af vinnumarkaði getur
 geymt þegar áunna atvinnuleysistryggingu í allt að 24 mánuði frá þeim degi er
                         hann sannanlega hætti störfum.
 Sá tími sem hinn tryggði starfar á innlendum vinnumarkaði á tímabilinu skv. 1.
   mgr. telst til ávinnslutímabils skv. 15. eða 19. gr. eftir því sem við á.
Við útreikninga á ávinnslutímabili skv. 15. eða 19. gr. þegar kemur til geymdrar
atvinnuleysistryggingar skal líta til síðustu tólf mánaða sem hinn tryggði hefur
starfað á innlendum vinnumarkaði á síðustu 36 mánuðum frá móttöku umsóknar enda
                       leiði ekki annað af lögum þessum.
 Sæki hinn tryggði ekki um atvinnuleysisbætur innan 24 mánaða frá þeim degi er
     hann sannanlega hvarf af vinnumarkaði fellur réttur hans til að geyma
                        atvinnuleysistrygginguna niður.
Ákvæði þetta á ekki við um þá sem fá greiddar atvinnuleysisbætur í öðrum ríkjum
              eða samkvæmt ákvæðum VIII. kafla fyrir sama tímabil.
                        24. gr. Minnkað starfshlutfall.
Launamaður, sbr. a-lið 3. gr., sem minnkar starfshlutfall sitt getur geymt þegar
     áunna atvinnuleysistryggingu í allt að 24 mánuði frá þeim degi er hann
  sannanlega minnkaði starfshlutfall sitt. Sama á við um sjálfstætt starfandi
   einstakling, sbr. b-lið 3. gr., sem ræður sig til starfa sem launamaður í
                            hlutastarf, sbr. 22. gr.
  Sá tími sem launamaður starfar á innlendum vinnumarkaði á tímabilinu skv. 1.
       mgr. í sama eða hærra starfshlutfalli en hann var í áður telst til
                         ávinnslutímabils skv. 15. gr.
Við útreikninga á ávinnslutímabili skv. 15. eða 19. gr. þegar kemur til geymdrar
   atvinnuleysistryggingar skal líta til þeirra tólf mánaða sem hinn tryggði
 starfaði á innlendum vinnumarkaði í hæsta starfshlutfalli á síðustu 36 mánuðum
          frá móttöku umsóknar enda leiði ekki annað af lögum þessum.
 Sæki hinn tryggði ekki um atvinnuleysisbætur innan 24 mánaða frá þeim degi er
  hann sannanlega minnkaði starfshlutfall sitt fellur réttur hans til að geyma
                        atvinnuleysistrygginguna niður.
Ákvæði þetta á ekki við um þá sem fá greiddar atvinnuleysisbætur í öðrum ríkjum
              eða samkvæmt ákvæðum VIII. kafla fyrir sama tímabil.
                                  25. gr. Nám.
 Sá sem telst tryggður samkvæmt lögum þessum og hverfur af vinnumarkaði til að
stunda nám, sbr. c-lið 3. gr., getur geymt þegar áunna atvinnuleysistryggingu í
allt að 36 mánuði frá þeim degi er hann sannanlega hætti störfum enda hafi hann
                            sannanlega lokið náminu.
 Sá tími sem hinn tryggði starfar á innlendum vinnumarkaði á tímabilinu skv. 1.
   mgr. telst til ávinnslutímabils skv. 15. eða 19. gr. eftir því sem við á.
          Við útreikninga á ávinnslutímabili þegar kemur til geymdrar
atvinnuleysistryggingar skal líta til síðustu tólf mánaða sem hinn tryggði hefur
starfað á innlendum vinnumarkaði á síðustu 48 mánuðum frá móttöku umsóknar enda
                       leiði ekki annað af lögum þessum.
 Sæki hinn tryggði ekki um atvinnuleysisbætur innan 36 mánaða frá þeim degi er
 hann sannanlega hætti störfum eða hefur ekki lokið námi innan þess tíma fellur
            réttur hans til að geyma atvinnuleysistrygginguna niður.
Ákvæði þetta á ekki við um þá sem fá greiddar atvinnuleysisbætur í öðrum ríkjum
              eða samkvæmt ákvæðum VIII. kafla fyrir sama tímabil.
                 26. gr. Óvinnufærni vegna sjúkdóms eða slyss.
  Sá sem telst tryggður samkvæmt lögum þessum og hverfur af vinnumarkaði verði
        hann óvinnufær vegna sjúkdóms eða slyss getur geymt þegar áunna
            atvinnuleysistryggingu þann tíma sem hann er óvinnufær.
Við útreikninga á ávinnslutímabili skv. 15. eða 19. gr. þegar kemur til geymdrar
atvinnuleysistryggingar skal líta til síðustu tólf mánaða frá þeim tíma er hinn
        tryggði sannanlega hætti störfum og tímabil skv. 1. mgr. hófst.
 Sæki hinn tryggði ekki um atvinnuleysisbætur innan sex mánaða frá þeim degi er
hann varð vinnufær á ný fellur réttur hans til að geyma atvinnuleysistrygginguna
                    niður enda eigi ákvæði 23. gr. ekki við.
     Vottorð sérfræðilæknis er annaðist hinn tryggða skal fylgja umsókn um
    atvinnuleysisbætur þar sem meðal annars skal koma fram hvenær hann varð
                  óvinnufær og hvenær hann varð vinnufær á ný.
Ákvæði þetta á ekki við um þá sem fá greiddar atvinnuleysisbætur í öðrum ríkjum
              eða samkvæmt ákvæðum VIII. kafla fyrir sama tímabil.
                          27. gr. Afplánun refsingar.
 Sá sem telst tryggður samkvæmt lögum þessum og hverfur af vinnumarkaði þar sem
       hann tekur út refsingu sína samkvæmt dómi getur geymt þegar áunna
     atvinnuleysistryggingu þangað til hann hefur lokið afplánun refsingar.
Við útreikninga á ávinnslutímabili skv. 15. eða 19. gr. þegar kemur til geymdrar
atvinnuleysistryggingar skal líta til síðustu tólf mánaða frá þeim tíma er hinn
        tryggði sannanlega hætti störfum og tímabil skv. 1. mgr. hófst.
 Sæki hinn tryggði ekki um atvinnuleysisbætur innan sex mánaða frá þeim degi er
          afplánun refsingar hans lauk fellur réttur hans til að geyma
       atvinnuleysistrygginguna niður enda eigi ákvæði 23. gr. ekki við.
Vottorð frá fangelsismálayfirvöldum skal fylgja umsókn um atvinnuleysisbætur þar
 sem meðal annars skal koma fram það tímabil sem afplánun refsingar stóð yfir.
Ákvæði þetta á ekki við um þá sem fá greiddar atvinnuleysisbætur í öðrum ríkjum
              eða samkvæmt ákvæðum VIII. kafla fyrir sama tímabil.
                  28. gr. Virkri atvinnuleit hætt tímabundið.
 Sá sem hefur fengið greiddar atvinnuleysisbætur í skemmri tíma en 24 mánuði en
          hættir tímabundið virkri atvinnuleit getur geymt þegar áunna
   atvinnuleysistryggingu í allt að 24 mánuði frá þeim degi er hann sótti um
atvinnuleysisbætur enda hafi hann ekki áður nýtt sér heimild skv. 23.27. gr. Að
         öðru leyti gildir 23. gr. um geymdar atvinnuleysistryggingar.
 Sá sem hættir virkri atvinnuleit skv. 1. mgr. til að stunda nám, sbr. c-lið 3.
gr., getur geymt þegar áunna atvinnuleysistryggingu í allt að 36 mánuði frá þeim
degi er hann sannanlega hætti virkri atvinnuleit enda hafi hann sannanlega lokið
        náminu. Þegar sótt er aftur um atvinnuleysisbætur skal miða við
  atvinnuleysistryggingar hins tryggða eins og þær voru áður en hann hóf námið
                       nema annað leiði af lögum þessum.
Sá sem hættir virkri atvinnuleit skv. 1. mgr. vegna tilvika er ákvæði 25. og 26.
   gr. fjalla um getur geymt þegar áunna atvinnuleysistryggingu samkvæmt þeim
                      ákvæðum eftir því sem við getur átt.
Ákvæði þetta á ekki við um þá sem fá greiddar atvinnuleysisbætur í öðrum ríkjum
              eða samkvæmt ákvæðum VIII. kafla fyrir sama tímabil.

            VI. kafli. Tímabil sem atvinnuleysisbætur eru greiddar.
          29. gr. Lengd tímabils sem atvinnuleysisbætur eru greiddar.
     Sá sem telst tryggður samkvæmt lögum þessum getur átt rétt á greiðslu
 atvinnuleysisbóta samfellt í þrjú ár frá þeim degi er Vinnumálastofnun tók við
  umsókn hans um atvinnuleysisbætur nema annað leiði af lögum þessum. Biðtími
eftir greiðslu atvinnuleysisbóta skv. X. kafla telst hluti tímabilsins. Hið sama
 á við um þann tíma þegar greiddar eru hlutfallslegar atvinnuleysisbætur, sbr.
                                17. eða 22. gr.
 Sá tími sem hinn tryggði starfar á vinnumarkaði eftir að tímabil skv. 1. mgr.
        hefst telst ekki hluti tímabilsins. Enn fremur telst sá tími sem
  atvinnuleysistryggingar geymast skv. V. kafla ekki hluti tímabilsins skv. 1.
                                      mgr.
Tímabilið skv. 1. mgr. heldur áfram að líða þegar hinn tryggði sækir að nýju um
 atvinnuleysisbætur til Vinnumálastofnunar eftir að hafa starfað í skemmri tíma
   en 24 mánuði á innlendum vinnumarkaði frá því að hann fékk síðast greiddar
                              atvinnuleysisbætur.
        30. gr. Endurnýjun tímabils sem atvinnuleysisbætur eru greiddar.
      Sá sem telst tryggður samkvæmt lögum þessum og hefur fengið greiddar
 atvinnuleysisbætur samtals í þrjú ár skv. 29. gr. getur áunnið sér rétt innan
  atvinnuleysistryggingakerfisins að nýju að liðnum 24 mánuðum enda hafi hann
starfað á vinnumarkaði í a.m.k. sex mánuði eftir að fyrra tímabili lauk og misst
  starf sitt af gildum ástæðum. Hefst þá nýtt tímabil skv. 29. gr. en að öðru
 leyti gilda ákvæði III. og IV. kafla um skilyrði atvinnuleysistryggingar hins
                      tryggða eftir því sem við getur átt.
 31. gr. Nýtt tímabil skv. 29. gr. hefst áður en fyrra tímabili lýkur að fullu.
      Nýtt tímabil skv. 29. gr. hefst þegar hinn tryggði sækir að nýju um
   atvinnuleysisbætur til Vinnumálastofnunar eftir að hafa starfað samfellt á
 innlendum vinnumarkaði í a.m.k. 24 mánuði frá því að hann fékk síðast greiddar
  atvinnuleysisbætur. Að öðru leyti gilda ákvæði III. og IV. kafla um skilyrði
       atvinnuleysistryggingar hins tryggða eftir því sem við getur átt.

                     VII. kafli. Fjárhæð atvinnuleysisbóta.
                    32. gr. Tekjutengdar atvinnuleysisbætur.
   Sá sem telst tryggður skv. III. eða IV. kafla öðlast rétt til tekjutengdra
atvinnuleysisbóta í allt að þrjá mánuði frá þeim tíma er grunnatvinnuleysisbætur
 skv. 33. gr. hafa verið greiddar í samtals tíu virka daga nema annað leiði af
                                 lögum þessum.
   Tekjutengdar atvinnuleysisbætur launamanna skv. 1. mgr. skulu nema 70% af
  meðaltali heildarlauna og skal miða við sex mánaða tímabil sem hefst tveimur
mánuðum áður en umsækjandi varð atvinnulaus. Til launa teljast hvers konar laun
og aðrar þóknanir samkvæmt lögum um tryggingagjald en ekki skal miða við tekjur
 af störfum er umsækjandi gegnir áfram, sbr. 17. og 22. gr. Einungis skal miða
við meðaltal heildarlauna fyrir þá mánuði á viðmiðunartímabilinu sem umsækjandi
hefur starfað á innlendum vinnumarkaði. Aldrei skal þó miða við færri mánuði en
                 fjóra við útreikning á meðaltali heildarlauna.
 Tekjutengdar atvinnuleysisbætur sjálfstætt starfandi einstaklinga skv. 1. mgr.
skulu nema 70% af meðaltali heildarlauna og skal miða við tekjuárið á undan því
    ári sem umsækjandi varð atvinnulaus. Að öðru leyti gildir ákvæði 2. mgr.
Útreikningar á tekjutengdum atvinnuleysisbótum skulu byggjast á upplýsingum sem
Vinnumálastofnun aflar um tekjur umsækjanda úr skattframtölum, staðgreiðsluskrá
og tryggingagjaldsskrá skattyfirvalda. Vinnumálastofnun skal leita staðfestingar
        hjá skattyfirvöldum á því að upplýsingar úr staðgreiðsluskrá og
  tryggingagjaldsskrá hafi verið í samræmi við álagningu skattyfirvalda. Þegar
ekki hafa verið staðin skil á greiðslum til skattyfirvalda vegna launamanna skal
líta til annarra gagna sem færa sönnur á tekjur launamanns á viðmiðunartímabili
                                  skv. 2. mgr.
 Tekjutengdar atvinnuleysisbætur skulu greiðast fyrir alla daga nema laugardaga
                  og sunnudaga á hverju tímabili skv. 29. gr.
 Þrátt fyrir 1. og 2. mgr. skal hámarksfjárhæð tekjutengdra atvinnuleysisbóta í
  hverjum mánuði miðast við tryggingarhlutfall hins tryggða þannig að þær nemi
         aldrei hærri fjárhæð en 180.000 kr. á mánuði miðað við óskerta
atvinnuleysistryggingu, sbr. 15. eða 19. gr. Til að finna út atvinnuleysisbætur
                   fyrir hvern dag skal miða við 21,67 daga.
 Sá sem uppfyllir skilyrði III. eða IV. kafla en hefur ekki starfað á innlendum
     vinnumarkaði á viðmiðunartímabili skv. 2. eða 3. mgr. öðlast rétt til
 grunnatvinnuleysisbóta skv. 33. gr. í samræmi við tryggingarhlutfall hans skv.
  15. eða 19. gr. Hið sama á við þegar tekjutengdar atvinnuleysisbætur skv. 1.
mgr. reynast lægri en grunnatvinnuleysisbætur sem hinn tryggði á rétt á skv. 33.
                                      gr.
Þegar tímabil skv. 29. gr. heldur áfram að líða er hinn tryggði sækir að nýju um
 atvinnuleysisbætur á hann ekki rétt á atvinnuleysisbótum samkvæmt ákvæði þessu
              enda hafi hann áður fullnýtt rétt sinn skv. 1. mgr.
  Hinn tryggði sem sætir biðtíma eftir atvinnuleysisbótum samkvæmt ákvæðum X.
  kafla skal ekki eiga rétt á tekjutengdum atvinnuleysisbótum samkvæmt ákvæði
                                     þessu.
                        33. gr. Grunnatvinnuleysisbætur.
         Sá sem telst tryggður skv. III. eða IV. kafla öðlast rétt til
     grunnatvinnuleysisbóta við upphaf tímabils skv. 29. gr. í samræmi við
 tryggingarhlutfall hans skv. 15. eða 19. gr. nema annað leiði af lögum þessum.
 Sá sem telst að fullu tryggður á rétt til óskertra grunnatvinnuleysisbóta sem
  skulu nema 4.431 kr. á dag. Lágmarksréttur til atvinnuleysistrygginga veitir
                  rétt til ^1/4 hluta grunnatvinnuleysisbóta.
   Grunnatvinnuleysisbætur skulu greiðast fyrir alla daga nema laugardaga og
sunnudaga á hverju tímabili skv. 29. gr. Fjárhæð grunnatvinnuleysisbóta skv. 2.
  mgr. og hámark tekjutengdra atvinnuleysisbóta skv. 6. mgr. 32. gr. koma til
 endurskoðunar við afgreiðslu fjárlaga ár hvert með tilliti til þróunar launa,
 verðlags og efnahagsmála. Þó er félagsmálaráðherra heimilt, að fengnu samþykki
ríkisstjórnar, að breyta fjárhæð grunnatvinnuleysisbóta og hámarki tekjutengdra
  atvinnuleysisbóta til hækkunar ef verulegar breytingar verða á launaþróun og
 þjóðhagsforsendum frá afgreiðslu fjárlaga. Þegar áðurgreind skilyrði leiða til
   hækkunar á fjárhæðum skal félagsmálaráðherra breyta þeim með reglugerð.^1)
                   ^1)Rg. 548/2006, sbr. 1253/2007 og 294/2008.
       34. gr. Atvinnuleysisbætur vegna framfærsluskyldu gagnvart börnum.
Sá sem telst tryggður skv. III. eða IV. kafla og hefur framfærsluskyldu gagnvart
 börnum yngri en 18 ára skal eiga rétt á 4% af óskertum grunnatvinnuleysisbótum
  með hverju barni frá upphafi tímabils skv. 29. gr. nema annað leiði af lögum
                                    þessum.
Heimilt er að skuldajafna kröfum Innheimtustofnunar sveitarfélaga um meðlög hins
tryggða sem stofnuninni hefur verið falið að innheimta á móti atvinnuleysisbótum
                                  skv. 1. mgr.
                 35. gr. Tilhögun greiðslna atvinnuleysisbóta.
Atvinnuleysisbætur skulu greiddar eftir á, fyrir undanfarandi mánuð eða hluta úr
 mánuði þannig að miðist við 20. dag mánaðar til 19. dags næsta mánaðar, fyrsta
                           virkan dag hvers mánaðar.
                        36. gr. Frádráttur vegna tekna.
 Þegar samanlagðar tekjur af hlutastarfi hins tryggða, sbr. 17. eða 22. gr., og
 atvinnuleysisbætur hans skv. 32.34. gr. eru hærri en sem nemur óskertum rétti
 hans til atvinnuleysisbóta að viðbættu frítekjumarki skv. 2. mgr. skal skerða
atvinnuleysisbætur hans um helming þeirra tekna sem umfram eru. Hið sama gildir
           um tekjur hins tryggða fyrir tilfallandi vinnu, elli- eða
    örorkulífeyrisgreiðslur samkvæmt lögum um almannatryggingar, um elli- og
    örorkulífeyrisgreiðslur úr almennum lífeyrissjóðum og séreignarsjóðum og
  fjármagnstekjur hins tryggða. Eingöngu skal taka tillit til þeirra tekna sem
  hinn tryggði hefur haft á þeim tíma er hann fær greiddar atvinnuleysisbætur,
              sætir biðtíma eða viðurlögum samkvæmt lögum þessum.
Frítekjumarkið skal vera 52.000 kr. á mánuði. Fjárhæð frítekjumarksins kemur til
 endurskoðunar við afgreiðslu fjárlaga ár hvert með tilliti til þróunar launa,
 verðlags og efnahagsmála. Þó er félagsmálaráðherra heimilt, að fengnu samþykki
  ríkisstjórnar, að breyta fjárhæð frítekjumarksins til hækkunar ef verulegar
  breytingar verða á launaþróun og þjóðhagsforsendum frá afgreiðslu fjárlaga.
  Þegar áðurgreind skilyrði leiða til hækkunar á fjárhæð frítekjumarksins skal
               félagsmálaráðherra breyta henni með reglugerð.^1)
                   ^1)Rg. 548/2006, sbr. 1253/2007 og 294/2008.
                      37. gr. Uppsöfnun og vernd réttinda.
        Sá sem fær greiddar atvinnuleysisbætur greiðir að lágmarki 4% af
            atvinnuleysisbótum skv. 32. og 33. gr. í lífeyrissjóð og
  Atvinnuleysistryggingasjóður greiðir 8% mótframlag. Hinum tryggða er að auki
                       heimilt að greiða í séreignarsjóð.
 Sá sem fær greiddar atvinnuleysisbætur getur óskað eftir því að halda áfram að
greiða til stéttarfélags síns og sér þá Vinnumálastofnun um að koma greiðslunni
                        til hlutaðeigandi stéttarfélags.
              38. gr. Endurmat á rétti til atvinnuleysistrygginga.
Sá sem hefur fengið greiddar atvinnuleysisbætur skv. 32. og 33. gr. getur óskað
eftir endurmati á atvinnuleysistryggingu sinni skv. III. eða IV. kafla., og þar
með endurútreikningi á fjárhæð atvinnuleysisbóta, þegar starfstímabil hans hefur
        varað samfellt lengur en þrjá mánuði áður en hann sækir aftur um
 atvinnuleysisbætur og tímabil skv. 29. gr. heldur áfram að líða. Skal þá taka
mið af nýja starfstímabilinu og þess hluta eldra ávinnslutímabils sem nægir til
  að samtals verði miðað við tólf mánaða tímabil. Óski hinn tryggði ekki eftir
       endurútreikningi miðast atvinnuleysisbætur við fyrri útreikninga.
                   39. gr. Leiðrétting á atvinnuleysisbótum.
   Hafi breytingar orðið á tekjuskattsálagningu hins tryggða vegna tekna sem
       tekjutengdar atvinnuleysisbætur eru byggðar á, sbr. 32. gr., skal
     Vinnumálastofnun leiðrétta fjárhæð bótanna til samræmis við álagningu
                                skattyfirvalda.
 Hafi hinn tryggði fengið hærri atvinnuleysisbætur skv. 32. eða 33. gr. en hann
  átti rétt á samkvæmt álagningu skattyfirvalda eða öðrum ástæðum ber honum að
 endurgreiða þá fjárhæð sem ofgreidd var að viðbættu 15% álagi. Hið sama gildir
 um atvinnuleysisbætur sem hinn tryggði hefur fengið greiddar fyrir tímabil er
 hann uppfyllti ekki skilyrði laganna. Fella skal niður álagið samkvæmt þessari
   málsgrein færi hinn tryggði rök fyrir því að honum verði ekki kennt um þá
             annmarka er leiddu til ákvörðunar Vinnumálastofnunar.
 Heimilt er að skuldajafna ofgreiddum atvinnuleysisbótum á móti síðar tilkomnum
atvinnuleysisbótum sama einstaklings en þó aldrei hærri fjárhæð en sem nemur 25%
 af síðarnefndu atvinnuleysisbótunum í hverjum mánuði. Enn fremur er heimilt að
  skuldajafna ofgreiddum atvinnuleysisbótum á móti inneign hins tryggða vegna
  ofgreiddra skatta, barnabóta og vaxtabóta samkvæmt [5]lögum nr. 90/2003, um
tekjuskatt. Fjármálaráðherra setur í reglugerð nánari reglur um skuldajöfnun og
                                  forgangsröð.
Um innheimtu ofgreidds fjár úr Atvinnuleysistryggingasjóði fer skv. [6]111. gr.
  laga nr. 90/2003, um tekjuskatt. Félagsmálaráðherra getur þó falið sérstökum
                      innheimtuaðila að annast innheimtu.
    Hafi hinn tryggði fengið lægri atvinnuleysisbætur en honum bar samkvæmt
  álagningu skattyfirvalda eða öðrum ástæðum ber Vinnumálastofnun að greiða þá
 fjárhæð sem vangreidd var til hins tryggða ásamt vöxtum fyrir það tímabil sem
féð var í vörslu Atvinnuleysistryggingasjóðs. Skulu vextir þessir vera jafnháir
  vöxtum sem Seðlabanki Íslands ákveður og birtir á hverjum tíma skv. 1. mgr.
    [7]8. gr. laga nr. 38/2001, um vexti og verðtryggingu. Sama á við þegar
niðurstaða úrskurðarnefndar atvinnuleysistrygginga og vinnumarkaðsaðgerða leiðir
   til þess að hinn tryggði hafi átt rétt á atvinnuleysisbótum samkvæmt lögum
þessum en hafði áður verið synjað um þær eða reiknaðar lægri atvinnuleysisbætur.
 Þegar greiðslur úr Atvinnuleysistryggingasjóði eru vangreiddar vegna skorts á
               upplýsingum frá hinum tryggða falla vextir niður.
                           40. gr. Gjaldþrot félaga.
       Vinnumálastofnun er heimilt að greiða launamanni gjaldþrota félags
   atvinnuleysisbætur skv. 32. og 33. gr. þann tíma sem hann er án atvinnu á
 uppsagnarfresti meðan hann bíður eftir endanlegu uppgjöri á launakröfum sínum
samkvæmt [8]lögum nr. 88/2003, um Ábyrgðasjóð launa, enda uppfylli hann skilyrði
          laga þessara. Skilyrði er jafnframt að launamaður framselji
 Atvinnuleysistryggingasjóði þann hluta launakröfu sinnar á hendur Ábyrgðasjóði
 launa er nemur fjárhæð þeirra atvinnuleysisbóta sem hann fær greiddar á þessum
                                     tíma.
                           41. gr. Fjárnám óheimilt.
Óheimilt er að gera fjárnám í atvinnuleysisbótum samkvæmt lögum þessum sem ekki
     hafa verið greiddar til hins tryggða. Þá er jafnframt óheimilt að taka
    atvinnuleysisbætur til greiðslu opinberra gjalda annarra en staðgreiðslu
                               opinberra gjalda.

    VIII. kafli. Atvinnuleit eða atvinna í öðru aðildarríki að samningnum um
   Evrópska efnahagssvæðið og stofnsamningi Fríverslunarsamtaka Evrópu eða í
                                   Færeyjum.
                    42. gr. Atvinnuleit í öðru aðildarríki.
  Vinnumálastofnun er heimilt að greiða atvinnuleysisbætur skv. VII. kafla til
    þess sem telst tryggður samkvæmt lögum þessum og er í atvinnuleit í öðru
     aðildarríki að samningnum um Evrópska efnahagssvæðið eða stofnsamningi
    Fríverslunarsamtaka Evrópu eða í Færeyjum enda uppfylli hann eftirtalin
                                   skilyrði:
            a. hefur sótt um atvinnuleysisbætur til Vinnumálastofnunar,
     b. hefur uppfyllt skilyrði laga þessara á a.m.k. fjórum næstliðnum vikum
                              fyrir brottfarardag,
     c. er heimilt að vera í frjálsri atvinnuleit í öðru aðildarríki samkvæmt
                              lögum þess ríkis, og
   d. skráir sig í atvinnuleit hjá vinnumiðlun í því ríki þar sem atvinnuleitin
  fer fram samkvæmt lögum þess ríkis innan sjö virkra daga frá brottfarardegi.
  Vinnumálastofnun er heimilt að veita undanþágu frá skilyrði b-liðar 1. mgr.
þegar foreldri, maki, sambúðarmaki eða samvistarmaki hins tryggða dvelst við nám
eða störf í því landi þar sem atvinnuleitin fer fram. Hið sama getur átt við er
börn hins tryggða undir 18 ára aldri eru búsett í landinu með hinu foreldri sínu
            eða hann hefur þegar fengið tilboð um starf þar í landi.
Vinnumálastofnun er jafnframt heimilt að veita hinum tryggða lengri tíma til að
    skrá sig hjá hinni erlendu vinnumiðlun en kveðið er á um í d-lið 1. mgr.
Greiðslur atvinnuleysisbóta falla þá niður frá og með brottfarardegi og hefjast
                        að nýju við skráningu erlendis.
  Vinnumálastofnun gefur út viðeigandi vottorð til staðfestingar á rétti hins
                         tryggða samkvæmt ákvæði þessu.
   Lög þess ríkis þar sem atvinnuleitin fer fram skulu gilda að öðru leyti um
      eftirfylgni með atvinnuleitinni og þátttöku í vinnumarkaðsaðgerðum.
   Félagsmálaráðherra er heimilt að kveða í reglugerð,^1) að fenginni umsögn
    stjórnar Atvinnuleysistryggingasjóðs, nánar á um atvinnuleysistryggingar
  launamanna og sjálfstætt starfandi einstaklinga, sbr. a- og b-lið 3. gr., á
        grundvelli samningsins um Evrópska efnahagssvæðið, stofnsamnings
Fríverslunarsamtaka Evrópu, Norðurlandasamnings um almannatryggingar og samnings
     milli ríkisstjórnar Íslands annars vegar og ríkisstjórnar Danmerkur og
                       heimastjórnar Færeyja hins vegar.
                   ^1)Rg. 514/2007, rg. 646/2008, rg. 647/2008.
     43. gr. Lengd þess tímabils sem atvinnuleysisbætur eru greiddar vegna
                       atvinnuleitar í öðru aðildarríki.
Vinnumálastofnun er heimilt að greiða atvinnuleysisbætur skv. 42. gr. samfellt í
 allt að þrjá mánuði frá brottfarardegi hins tryggða en þó aldrei í lengri tíma
                    en sem eftir er af tímabili skv. 29. gr.
Þegar hinn tryggði fær tímabundið starf í öðru aðildarríki í skemmri tíma en sem
   eftir er af tímabili 1. mgr. eða segir upp starfi eða missir það af gildum
 ástæðum innan þess tíma er heimilt að greiða honum atvinnuleysisbætur skv. 42.
              gr. þann tíma sem eftir er af tímabili skv. 1. mgr.
Ákvæði 2. mgr. á ekki við hafi starf í öðru aðildarríki veitt hlutaðeigandi rétt
             samkvæmt lögum þess ríkis um atvinnuleysistryggingar.
                   44. gr. Endurnýjun á tímabili skv. 43. gr.
 Sá sem hefur áður fengið greiddar atvinnuleysisbætur skv. 42. gr. getur áunnið
     sér að nýju rétt til að fá greiddar atvinnuleysisbætur meðan hann er í
  atvinnuleit í öðru aðildarríki að samningnum um Evrópska efnahagssvæðið eða
 stofnsamningi Fríverslunarsamtaka Evrópu eða í Færeyjum að liðnum sex mánuðum
     frá lokum tímabilsins skv. 43. gr. enda hafi hann starfað á innlendum
vinnumarkaði í a.m.k. þrjá mánuði og uppfylli að öðru leyti ákvæði laga þessara.
    45. gr. Umsókn um greiðslur atvinnuleysisbóta vegna atvinnuleitar í öðru
                                  aðildarríki.
Sá sem vill nýta sér rétt sinn skv. 42. gr. skal sækja um að atvinnuleysisbætur
 verði greiddar meðan hann er í atvinnuleit í öðru aðildarríki að samningnum um
   Evrópska efnahagssvæðið eða stofnsamningi Fríverslunarsamtaka Evrópu eða í
Færeyjum til Vinnumálastofnunar á þar til gerðum eyðublöðum fyrir brottfarardag.
 Ef umsækjandi er yngri en 18 ára skal foreldri eða forráðamaður hans samþykkja
                        umsóknina með undirritun sinni.
                        46. gr. Tilkynning um heimkomu.
 Hinn tryggði sem hefur fengið greiddar atvinnuleysisbætur skv. 42. gr. og snýr
aftur til landsins til að halda áfram atvinnuleit sinni á innlendum vinnumarkaði
skal tilkynna um það skriflega til Vinnumálastofnunar innan sjö virkra daga frá
   því að tímabili skv. 43. gr. lauk eða komudegi hafi hinn tryggði komið til
 landsins áður en tímabilinu lauk. Atvinnuleysistrygging hans er þá sú sama og
 hún var áður en hann fór utan í atvinnuleit nema annað leiði af lögum þessum.
Láti hinn tryggði hjá líða að tilkynna um áframhaldandi atvinnuleit hér á landi
innan tímamarka 1. mgr. falla greiðslur atvinnuleysisbóta niður frá og með þeim
degi er tímabili skv. 43. gr. lauk eða hann hætti atvinnuleit í öðru aðildarríki
hafi hann sannanlega hætt leitinni áður en tímabilinu lauk. Skal hinn tryggði þá
                sækja um atvinnuleysisbætur að nýju skv. 9. gr.
Vinnumálastofnun er heimilt að leita upplýsinga hjá þar til bærri stofnun í því
   aðildarríki þar sem atvinnuleitin fór fram um atriði er geta haft áhrif á
        atvinnuleysistryggingu hlutaðeigandi hér á landi eða þátttöku í
                             vinnumarkaðsaðgerðum.
                  47. gr. Ávinnslutímabil í öðru aðildarríki.
Þegar umsækjandi um atvinnuleysisbætur hefur starfað á innlendum vinnumarkaði í
 a.m.k. þrjá mánuði á ávinnslutímabili skv. 15. eða 19. gr. er Vinnumálastofnun
  heimilt að taka tillit til starfstímabila hans sem launamanns eða sjálfstætt
     starfandi einstaklings, sbr. a- og b-lið 3. gr., í öðru aðildarríki að
  samningnum um Evrópska efnahagssvæðið eða stofnsamningi Fríverslunarsamtaka
Evrópu eða í Færeyjum á ávinnslutímabilinu við mat á atvinnuleysistryggingu hans
    enda hafi störf hans í því ríki veitt honum rétt samkvæmt lögum þess um
                            atvinnuleysistryggingar.
       Umsækjandi skal láta tilskilin vottorð um áunnin starfstímabil og
tryggingatímabil í öðru aðildarríki fylgja með umsókn um atvinnuleysisbætur skv.
                                     9. gr.
  Þegar umsækjandi um atvinnuleysisbætur, sem flytur til Íslands frá Danmörku,
Finnlandi, Færeyjum, Grænlandi, Noregi eða Svíþjóð, hefur starfað hér á landi á
síðastliðnum fimm árum frá móttökudegi umsóknar í þeim mæli að hann hefði talist
  tryggður samkvæmt lögum þessum þarf ekki að uppfylla það skilyrði 1. mgr. að
 hafa starfað á innlendum vinnumarkaði í a.m.k. þrjá mánuði á ávinnslutímabili
 svo að heimilt sé að taka tillit til starfstímabila hans í þessum ríkjum. Hið
sama á við um þá sem flytja til Íslands frá framangreindum ríkjum og hafa fengið
 greiddar atvinnuleysisbætur hér á landi á næstliðnum fimm árum frá móttökudegi
                         umsóknar hjá Vinnumálastofnun.
                            48. gr. Útgáfa vottorða.
Vinnumálastofnun skal gefa út vottorð til staðfestingar á atvinnuleysistryggingu
hins tryggða samkvæmt umsókn þar sem fram kemur starfstímabil hans hér á landi á
  ávinnslutímabili skv. 15. eða 19. gr. og áunnin réttindi hans samkvæmt lögum
           þessum. Tilgreina skal hvort hinn tryggði hafi áunnið sér
       atvinnuleysistryggingarnar sem launamaður eða sjálfstætt starfandi
                     einstaklingur, sbr. a- og b-lið 3. gr.
  49. gr. Greiðsla atvinnuleysisbóta til rétthafa úr erlendum tryggingakerfum.
   Vinnumálastofnun er heimilt að greiða ríkisborgara annars aðildarríkis að
  samningnum um Evrópska efnahagssvæðið eða stofnsamningi Fríverslunarsamtaka
  Evrópu eða Færeyingi, sem kemur hingað í atvinnuleit, atvinnuleysisbætur úr
 Atvinnuleysistryggingasjóði að beiðni og fyrir hönd þar til bærrar stofnunar í
hlutaðeigandi ríki enda endurgreiði sú stofnun sjóðnum þær fjárhæðir sem þannig
                              eru inntar af hendi.
  Vinnumálastofnun er þó heimilt að greiða út atvinnuleysisbætur skv. 1. mgr.
   þrátt fyrir að ekki komi til formlegrar endurgreiðslu enda leiði slíkt af
                samningum sem íslensk stjórnvöld eru aðilar að.

     IX. kafli. Tilvik er leiða til takmörkunar á atvinnuleysistryggingum.
                         50. gr. Verkfall eða verkbann.
  Launamaður, sbr. a-lið 3. gr., sem leggur niður störf í verkfalli eða vegna
verkbanns vinnuveitanda telst ekki tryggður samkvæmt lögum þessum þann tíma sem
                          vinnustöðvunin stendur yfir.
Launamaður sem hefur misst starf sitt áður en til verkfalls eða verkbanns kom en
 tekur það fram í umsókn að hann sé að leita að starfi í þeirri starfsgrein sem
     verkfallið eða verkbannið tekur til telst ekki tryggður þann tíma sem
vinnustöðvunin stendur yfir á fyrstu fjórum vikunum frá því að Vinnumálastofnun
                              tók við umsókn hans.
  Ákvæði 2. mgr. á þó ekki við þegar verkfall eða verkbann tekur einungis til
               starfa í viðkomandi starfsgrein á afmörkuðu svæði.
                       51. gr. Ósamrýmanlegar greiðslur.
   Hver sá sem nýtur [slysadagpeninga samkvæmt lögum um almannatryggingar eða
  sjúkradagpeninga samkvæmt lögum um sjúkratryggingar]^1) telst ekki tryggður
                     samkvæmt lögum þessum á sama tímabili.
 Hver sá sem nýtur greiðslna úr Fæðingarorlofssjóði samkvæmt lögum um fæðingar-
  og foreldraorlof telst ekki tryggður samkvæmt lögum þessum á sama tímabili.
Hver sá sem nýtur greiðslna samkvæmt lögum um greiðslur til foreldra langveikra
 eða alvarlegra fatlaðra barna telst ekki tryggður samkvæmt lögum þessum á sama
                                   tímabili.
Hver sá sem hefur fengið greitt út ótekið orlof við starfslok eða fær greiðslur
 vegna starfsloka telst ekki tryggður samkvæmt lögum þessum á því tímabili sem
 þær greiðslur eiga við um. Við umsókn um atvinnuleysisbætur skal hinn tryggði
       taka fram hvenær hann ætlar að taka út orlof sitt fyrir lok næsta
                                orlofstímabils.
                            ^1)[9]L. 112/2008, 68. gr.
                                  52. gr. Nám.
Hver sá sem stundar nám, sbr. c-lið 3. gr., telst ekki tryggður á sama tímabili
         enda er námið ekki hluti vinnumarkaðsaðgerða samkvæmt ákvörðun
                              Vinnumálastofnunar.
 Þrátt fyrir 1. mgr. skal Vinnumálastofnun meta sérstaklega hvort umsækjandi um
 atvinnuleysisbætur geti talist tryggður samkvæmt lögum þessum þegar hann hefur
 stundað nám með starfi sínu sem hann missti og námið er ekki lánshæft samkvæmt
                    reglum um Lánasjóð íslenskra námsmanna.
Vinnumálastofnun skal jafnframt meta sérstaklega hvort sá er stundar nám en er í
    lægra námshlutfalli en 75% uppfylli skilyrði laganna þrátt fyrir námið.
 Umsækjandi um atvinnuleysisbætur skal leggja fram staðfestingu frá viðkomandi
                        menntastofnun um námshlutfallið.
                            53. gr. Frelsissvipting.
    Hver sá sem hefur verið sviptur frelsi sínu með dómi telst ekki tryggður
samkvæmt lögum þessum á þeim tíma er hann tekur út refsingu sína í fangelsi. Hið
 sama á við um þann sem hefur verið sviptur frelsi sínu með úrskurði dómara eða
                  tekur út refsingu sína í samfélagsþjónustu.

                  X. kafli. Biðtími eftir atvinnuleysisbótum.
                   54. gr. Starfi sagt upp án gildra ástæðna.
 Sá sem telst tryggður samkvæmt lögum þessum en hefur sagt starfi sínu lausu án
gildra ástæðna skal ekki eiga rétt á greiðslu atvinnuleysisbóta skv. VII. kafla
   fyrr en að 40 dögum liðnum, sem ella hefðu verið greiddar bætur fyrir, frá
móttöku umsóknar um atvinnuleysisbætur. Hið sama gildir um þann sem missir starf
                      af ástæðum sem hann á sjálfur sök á.
   Hinn tryggði skal uppfylla skilyrði laga þessara á biðtímanum skv. 1. mgr.
   Taki hinn tryggði starfi sem ekki er hluti af vinnumarkaðsaðgerðum meðan á
biðtíma skv. 1. mgr. stendur fellur biðtíminn niður eftir að hinn tryggði hefur
 starfað í a.m.k. tíu virka daga áður en hann sækir aftur um atvinnuleysisbætur
enda hafi hann sagt starfinu lausu eða misst það af gildum ástæðum. Vari starfið
 í skemmri tíma, hann hefur sagt starfi sínu lausu án gildra ástæðna eða misst
  það af ástæðum sem hann á sjálfur sök á heldur biðtíminn áfram að líða þegar
      hinn tryggði sækir aftur um atvinnuleysisbætur, sbr. einnig 56. gr.
                      55. gr. Námi hætt án gildra ástæðna.
 Sá sem telst tryggður samkvæmt lögum þessum en hefur hætt námi, sbr. c-lið 3.
  gr., án gildra ástæðna skal ekki eiga rétt á greiðslu atvinnuleysisbóta skv.
   VII. kafla fyrr en að 40 dögum liðnum, sem ella hefðu verið greiddar bætur
 fyrir, frá móttöku umsóknar um atvinnuleysisbætur. Staðfesting frá viðkomandi
            skóla um að námi hafi verið hætt skal fylgja umsókninni.
   Hinn tryggði skal uppfylla skilyrði laga þessara á biðtímanum skv. 1. mgr.
   Taki hinn tryggði starfi sem ekki er hluti af vinnumarkaðsaðgerðum meðan á
biðtíma skv. 1. mgr. stendur fellur biðtíminn niður eftir að hinn tryggði hefur
 starfað í a.m.k. tíu virka daga áður en hann sækir aftur um atvinnuleysisbætur
enda hafi hann sagt starfinu lausu eða misst það af gildum ástæðum. Vari starfið
 í skemmri tíma, hann hefur sagt starfi sínu lausu án gildra ástæðna eða misst
  það af ástæðum sem hann á sjálfur sök á heldur biðtíminn áfram að líða þegar
      hinn tryggði sækir aftur um atvinnuleysisbætur, sbr. einnig 56. gr.
               56. gr. Ítrekunaráhrif fyrri ákvarðana um biðtíma.
Sá sem áður hefur sætt biðtíma skv. 54. eða 55. gr. eða viðurlögum skv. 57.59.
   gr. og sækir að nýju um atvinnuleysisbætur eftir að hafa verið í starfi í
skemmri tíma en 24 mánuði og sagt því starfi upp er hann gegndi síðast án gildra
ástæðna skal ekki eiga rétt á greiðslu atvinnuleysisbóta skv. VII. kafla fyrr en
   að 60 dögum liðnum, sem ella hefðu verið greiddar bætur fyrir, frá móttöku
 seinni umsóknar um atvinnuleysisbætur. Hið sama á við um þann sem hefur misst
  starfið af ástæðum sem hann á sjálfur sök á eða hætt námi án gildra ástæðna.
 Þegar biðtími skv. 54. og 55. gr. eða viðurlög skv. 57.59. gr. hafa frestast
 skv. 3. mgr. 54. gr., 3. mgr. 55. gr., 3. mgr. 57. gr., 3. mgr. 58. gr. eða 3.
mgr. 59. gr. leggst sá tími sem eftir var af fyrri biðtíma eða viðurlagaákvörðun
                         saman við biðtíma skv. 1. mgr.
       Þegar sá sem áður hefur sætt biðtíma skv. 1. mgr. sækir að nýju um
 atvinnuleysisbætur eftir að hafa verið í starfi í skemmri tíma en 24 mánuði og
  hefur sagt upp því starfi sem hann gegndi síðast án gildra ástæðna skal hann
ekki eiga rétt á greiðslu atvinnuleysisbóta fyrr en hann hefur starfað í a.m.k.
   átta vikur á innlendum vinnumarkaði. Hið sama á við um þann sem hefur sætt
biðtíma skv. 1. mgr. og sækir að nýju um atvinnuleysisbætur eftir að hafa misst
  starfið af ástæðum sem hann á sjálfur sök á eða hætt námi án gildra ástæðna.
Endurtaki atvik sig sem lýst er í 3. mgr. á sama tímabili skv. 29. gr. skal hinn
   tryggði ekki eiga rétt á greiðslu atvinnuleysisbóta fyrr en hann uppfyllir
                                skilyrði 31. gr.
Ítrekunaráhrif samkvæmt ákvæði þessu falla niður þegar nýtt tímabil skv. 29. gr.
                      hefst, sbr. 30. eða 31. gr. laganna.

                              XI. kafli. Viðurlög.
                   57. gr. Starfi eða atvinnuviðtali hafnað.
Sá sem hafnar starfi sem honum býðst með sannanlegum hætti eftir að hafa verið í
  atvinnuleit í a.m.k. fjórar vikur frá móttöku Vinnumálastofnunar á umsókn um
 atvinnuleysisbætur skal ekki eiga rétt á greiðslu atvinnuleysisbóta skv. VII.
kafla fyrr en að 40 dögum liðnum, sem ella hefðu verið greiddar bætur fyrir, frá
þeim degi er viðurlagaákvörðun Vinnumálastofnunar er tilkynnt aðila. Hið sama á
við um þann sem hafnar því að fara í atvinnuviðtal vegna starfs sem honum býðst
  með sannanlegum hætti eða sinnir ekki atvinnuviðtali án ástæðulausrar tafar.
Hinn tryggði skal uppfylla skilyrði laga þessara á viðurlagatímanum skv. 1. mgr.
Hafni hann starfi eða hafni því að fara í atvinnuviðtal á þeim tíma getur komið
                        til ítrekunaráhrifa skv. 61. gr.
   Taki hinn tryggði starfi sem ekki er hluti af vinnumarkaðsaðgerðum meðan á
viðurlagatíma skv. 1. mgr. stendur falla viðurlögin niður eftir að hinn tryggði
       hefur starfað í a.m.k. tíu virka daga áður en hann sækir aftur um
 atvinnuleysisbætur enda hafi hann sagt starfinu lausu eða misst það af gildum
   ástæðum. Vari starfið í skemmri tíma, hann hefur sagt starfi sínu lausu án
    gildra ástæðna eða misst það af ástæðum sem hann á sjálfur sök á heldur
        viðurlagatíminn áfram að líða þegar hinn tryggði sækir aftur um
                    atvinnuleysisbætur, sbr. einnig 61. gr.
Vinnumálastofnun skal meta við ákvörðun um viðurlög skv. 1. mgr. hvort ákvörðun
   hins tryggða um að hafna starfi hafi verið réttlætanleg vegna aldurs hans,
 félagslegra aðstæðna sem tengjast skertri vinnufærni eða umönnunarskyldu vegna
ungra barna eða annarra náinna fjölskyldumeðlima. Enn fremur er Vinnumálastofnun
   heimilt að líta til heimilisaðstæðna hins tryggða þegar hann hafnar starfi
    fjarri heimili sínu sem og til ráðningar hans í ótímabundið starf innan
 tiltekins tíma. Þá er heimilt að taka tillit til aðstæðna þess sem getur ekki
      sinnt tilteknum störfum vegna skertrar vinnufærni samkvæmt vottorði
  sérfræðilæknis. Getur þá komið til viðurlaga skv. 59. gr. hafi hinn tryggði
               vísvitandi leynt upplýsingum um skerta vinnufærni.
                58. gr. Þátttöku í vinnumarkaðsaðgerðum hafnað.
Sá sem hafnar þátttöku í vinnumarkaðsaðgerðum, sbr. lög um vinnumarkaðsaðgerðir,
samkvæmt ákvörðun Vinnumálastofnunar eftir að hafa verið í atvinnuleit í a.m.k.
fjórar vikur frá móttöku Vinnumálastofnunar á umsókn um atvinnuleysisbætur skal
ekki eiga rétt á greiðslu atvinnuleysisbóta skv. VII. kafla fyrr en að 40 dögum
      liðnum, sem ella hefðu verið greiddar bætur fyrir, frá þeim degi er
            viðurlagaákvörðun Vinnumálastofnunar er tilkynnt aðila.
Hinn tryggði skal uppfylla skilyrði laga þessara á viðurlagatímanum skv. 1. mgr.
Hafni hann aftur að taka þátt í vinnumarkaðsaðgerðum á þeim tíma getur komið til
                          ítrekunaráhrifa skv. 61. gr.
   Taki hinn tryggði starfi sem ekki er hluti af vinnumarkaðsaðgerðum meðan á
viðurlagatíma skv. 1. mgr. stendur falla viðurlögin niður eftir að hinn tryggði
       hefur starfað í a.m.k. tíu virka daga áður en hann sækir aftur um
 atvinnuleysisbætur enda hafi hann sagt starfinu lausu eða misst það af gildum
   ástæðum. Vari starfið í skemmri tíma, hann hefur sagt starfi sínu lausu án
    gildra ástæðna eða misst það af ástæðum sem hann á sjálfur sök á heldur
        viðurlagatíminn áfram að líða þegar hinn tryggði sækir aftur um
                    atvinnuleysisbætur, sbr. einnig 61. gr.
   59. gr. Rangar upplýsingar gefnar eða látið hjá líða að veita upplýsingar.
Sá sem veitir Vinnumálastofnun vísvitandi rangar upplýsingar í umsókn eða lætur
hjá líða að veita nauðsynlegar upplýsingar svo að unnt sé að aðstoða hann við að
          fá starf við hæfi og gefa honum kost á þátttöku í viðeigandi
vinnumarkaðsaðgerðum skal ekki eiga rétt á greiðslu atvinnuleysisbóta skv. VII.
kafla fyrr en að 40 dögum liðnum, sem ella hefðu verið greiddar bætur fyrir, frá
þeim degi er viðurlagaákvörðun Vinnumálastofnunar er tilkynnt aðila. Hið sama á
       við þegar hinn tryggði hefur vísvitandi látið hjá líða að tilkynna
Vinnumálastofnun um þær breytingar sem hafa orðið á vinnufærni hans eða aðstæðum
                     að öðru leyti á tímabili skv. 29. gr.
Hinn tryggði skal uppfylla skilyrði laga þessara á viðurlagatímanum skv. 1. mgr.
   Veiti hann Vinnumálastofnun ekki nauðsynlegar upplýsingar á þeim tíma eða
  leiðrétti þær upplýsingar er reyndust rangar getur komið til ítrekunaráhrifa
                                  skv. 61. gr.
   Taki hinn tryggði starfi sem ekki er hluti af vinnumarkaðsaðgerðum meðan á
viðurlagatíma skv. 1. mgr. stendur falla viðurlögin niður eftir að hinn tryggði
       hefur starfað í a.m.k. tíu virka daga áður en hann sækir aftur um
 atvinnuleysisbætur enda hafi hann sagt starfinu lausu eða misst það af gildum
   ástæðum. Vari starfið í skemmri tíma, hann hefur sagt starfi sínu lausu án
    gildra ástæðna eða misst það af ástæðum sem hann á sjálfur sök á heldur
        viðurlagatíminn áfram að líða þegar hinn tryggði sækir aftur um
                    atvinnuleysisbætur, sbr. einnig 61. gr.
            60. gr. Atvinnuleysisbóta aflað með sviksamlegum hætti.
Sá sem aflar sér eða reynir að afla sér atvinnuleysisbóta samkvæmt lögum þessum
með svikum getur misst rétt sinn samkvæmt lögum þessum í allt að tvö ár og þurft
                                að sæta sektum.
    Um meðferð slíkra mála fer samkvæmt lögum um meðferð opinberra mála.^1)
                        Sektir skulu renna í ríkissjóð.
   ^1)Málsgreinin var felld brott með [10]l. 88/2008, 233. gr. Breytingin tekur
                   gildi 1. jan. 2009 skv. [11]232. gr. s.l.
                61. gr. Ítrekunaráhrif fyrri viðurlagaákvarðana.
Sá sem hefur sætt viðurlögum skv. 57.59. gr. eða biðtíma skv. 54. og 55. gr. og
eitthvert þeirra tilvika sem þar greinir á sér stað að nýju á sama tímabili skv.
29. gr. skal ekki eiga rétt á greiðslu atvinnuleysisbóta skv. VII. kafla fyrr en
   að 60 virkum dögum liðnum frá þeim degi er ákvörðun Vinnumálastofnunar um
                          ítrekunaráhrif liggur fyrir.
 Þegar viðurlög skv. 57.59. gr. eða biðtími skv. 54. og 55. gr. hefur frestast
 skv. 3. mgr. 54. gr., 3. mgr. 55. gr., 3. mgr. 57. gr., 3. mgr. 58. gr. eða 3.
mgr. 59. gr. leggst sá tími sem eftir var af fyrri viðurlagaákvörðun eða biðtíma
                        saman við viðurlög skv. 1. mgr.
Sá sem hefur sætt viðurlögum skv. 1. mgr. og eitthvert þeirra tilvika er greinir
í 57.59. gr. á við um skal ekki eiga rétt á greiðslu atvinnuleysisbóta fyrr en
        hann hefur starfað í a.m.k. átta vikur á innlendum vinnumarkaði.
Endurtaki atvik sig sem lýst er í 3. mgr. á sama tímabili skv. 29. gr. skal hinn
   tryggði ekki eiga rétt á greiðslu atvinnuleysisbóta fyrr en hann uppfyllir
                                skilyrði 31. gr.
Ítrekunaráhrif samkvæmt ákvæði þessu falla niður þegar nýtt tímabil skv. 29. gr.
                      hefst, sbr. 30. eða 31. gr. laganna.

                            XII. kafli. Ýmis ákvæði.
       62. gr. Styrkir úr Atvinnuleysistryggingasjóði vegna einstaklinga.
 Vinnumálastofnun er heimilt að veita styrki vegna þátttöku þeirra sem teljast
       tryggðir samkvæmt lögum þessum í vinnumarkaðsaðgerðum, þar á meðal
  starfsþjálfunarúrræðum. Enn fremur er heimilt að veita sérstaka styrki vegna
         búferlaflutninga hins tryggða innan lands vegna starfstilboða.
   Félagsmálaráðherra skal setja nánari reglur, að fenginni tillögu stjórnar
              Atvinnuleysistryggingasjóðs, um styrki skv. 1. mgr.
  63. gr. Styrkir úr Atvinnuleysistryggingasjóði til verkefna á vinnumarkaði.
          Félagsmálaráðherra er heimilt, að fenginni tillögu stjórnar
Atvinnuleysistryggingasjóðs, að veita styrki úr Atvinnuleysistryggingasjóði til
   einstakra verkefna sem ætlað er að efla atvinnulíf einstakra svæða, fjölga
   atvinnutækifærum einstakra hópa fólks sem og til starfsmenntunar. Fjárhæð
          þessara framlaga ákvarðast við afgreiðslu fjárlaga ár hvert.
                          64. gr. Reglugerðarheimild.
Félagsmálaráðherra er heimilt að setja reglugerð,^1) að fenginni umsögn stjórnar
         Atvinnuleysistryggingasjóðs, um nánari framkvæmd laga þessara.
                   ^1)Rg. 514/2007, rg. 646/2008, rg. 647/2008.
                              65. gr. Gildistaka.
                      Lög þessi öðlast gildi 1. júlí 2006.

                            Ákvæði til bráðabirgða.
I. Þeim sem hefur í fyrsta skipti skráð sig atvinnulausan hjá svæðisvinnumiðlun
15. nóvember 2005 eða síðar og er skráður atvinnulaus 1. júlí 2006 er heimilt að
sækja um atvinnuleysisbætur skv. 9. gr. laga þessara fyrir 1. september 2006 og
    fer þá um réttindi hans og skyldur innan atvinnuleysistryggingakerfisins
 samkvæmt lögum þessum. Við útreikninga á tekjutengdum atvinnuleysisbótum skv.
  32. gr. skal líta á það tímabil sem hann var skráður atvinnulaus sem tímabil
                                  skv. 23. gr.
  II. Sá sem var skráður atvinnulaus fyrir 15. nóvember 2005 og hefur verið án
    atvinnu samfellt síðan eða hefur starfað í skemmri tíma en sex mánuði á
   innlendum vinnumarkaði getur að hámarki átt rétt á grunnatvinnuleysisbótum
samkvæmt lögum þessum til 31. desember 2009 en þó ekki í lengri tíma en fimm ár
frá skráningu hjá svæðisvinnumiðlun að teknu tilliti til starfstímabila hans. Að
     öðru leyti gilda ákvæði laga þessara um réttindi hans og skyldur innan
                        atvinnuleysistryggingakerfisins.
    III. Lög þessi skulu gilda að öllu leyti um þann sem hefur verið skráður
 atvinnulaus fyrir 1. júlí 2006 en hefur starfað samfellt í a.m.k. sex mánuði á
 innlendum vinnumarkaði áður en hann sækir aftur um atvinnuleysisbætur í fyrsta
   skiptið eftir þann tíma. Er þá ekki litið til fyrra bótatímabils hans skv.
            [12]9. gr. laga nr. 12/1997, um atvinnuleysistryggingar.
            IV. Þrátt fyrir ákvæði 1. mgr. 37. gr. um 8% mótframlag
Atvinnuleysistryggingasjóðs í lífeyrissjóð verður mótframlag sjóðsins 7% til 31.
                                 desember 2006.

References

   Visible links
   1. file://2008088.html
   2. file://2008112.html
   3. file://2008112.html
   4. file://1980055.html#g1
   5. file://2003090.html
   6. file://2003090.html#g111
   7. file://2001038.html#g8
   8. file://2003088.html
   9. file://2008112.html
  10. file://2008088.html#g233
  11. file://2008088.html
  12. file://1997012.html
