
   --------------------------------------------------------------------------

     Lög um Lúganósamninginn um dómsvald og um fullnustu dóma í einkamálum

                              1995 nr. 68 10. mars

   --------------------------------------------------------------------------

  Tóku gildi 1. desember 1995, að undanskilinni 1. gr. sem tók gildi 13. mars
                                     1995.
  1. gr. Heimilt er að fullgilda fyrir Íslands hönd samning um dómsvald og um
     fullnustu dóma í einkamálum sem gerður var í Lúganó 16. september 1988
   (Lúganósamninginn), ásamt þeim þremur bókunum sem honum fylgja og teljast
                          óaðskiljanlegur hluti hans.
  Samningurinn ásamt bókunum og yfirlýsingum sem honum fylgja er prentaður sem
                          fylgiskjal með lögum þessum.
   2. gr. Lúganósamningurinn og þær þrjár bókanir sem honum fylgja skulu hafa
                             lagagildi hér á landi.
 3. gr. Dómar, sem kveðnir eru upp í öðru samningsríki á grundvelli varnarþings
   skv. 1. tölul. 5. gr. og b-lið 1. tölul. 16. gr. Lúganósamningsins, skulu
   viðurkenndir og þeim fullnægt hér á landi þó að viðkomandi ríki hafi gert
    fyrirvara um að það muni ekki viðurkenna eða fullnægja íslenskum dómum í
                             sambærilegum tilvikum.
 Dómar, sem hvorki þarf að viðurkenna né fullnægja skv. 2. mgr. II. gr. í bókun
           nr. 1 við samninginn, fá ekki réttarverkanir hér á landi.
             4. gr. Ákvæði 1. gr. laga þessara öðlast þegar gildi.
Önnur ákvæði laganna öðlast gildi um leið og Lúganósamningurinn öðlast gildi að
                             því er Ísland varðar.
                                     5. gr.

                                  Fylgiskjal.
  SAMNINGUR um dómsvald og um fullnustu dóma í einkamálum, gerður í Lúganó 16.
                                september 1988.
                                   Inngangur.
                             AÐILAR AÐ SAMNINGI ÞESSUM
   SEM ER UMHUGAÐ um að styrkja á yfirráðasvæðum sínum réttarvernd þeirra manna
                             sem þar eru búsettir,
    SEM TELJA að í því skyni sé nauðsynlegt að ákvarða hið alþjóðlega dómsvald
 dómstóla sinna og að auðvelda viðurkenningu og koma á skjótvirkri málsmeðferð
      til að tryggja fullnustu á dómum, opinberlega staðfestum skjölum og
                                 réttarsáttum,
    SEM GERA SÉR GREIN fyrir tengslum sín í milli, sem hafa komið fram á sviði
     efnahagsmála í fríverslunarsamningum milli Efnahagsbandalags Evrópu og
                    aðildarríkja Fríverslunarsamtaka Evrópu,
   SEM HAFA HLIÐSJÓN af Brusselsamningnum frá 27. september 1968 um dómsvald og
      um fullnustu dóma í einkamálum eins og honum hefur verið breytt með
         aðildarsamningum eftir því sem Evrópubandalögin hafa stækkað,
   SEM ERU SANNFÆRÐIR um að með því að láta meginreglur þess samnings einnig ná
   til ríkja, sem eru aðilar að þessum samningi, muni lagaleg og efnahagsleg
                          samvinna í Evrópu styrkjast,
      SEM ÓSKA að tryggja eins samræmda túlkun og unnt er á samningi þessum,
           HAFA í þessum anda ÁKVEÐIÐ að gera með sér samning þennan og
                        HAFA ORÐIÐ ÁSÁTTIR UM EFTIRFARANDI:

                             I. hluti. Gildissvið.
1. gr. Samningur þessi gildir um einkamál, þar á meðal verslunarmál, án tillits
til þess hvaða dómstóll fer með mál. Hann tekur sér í lagi ekki til skattamála,
                         tollamála og stjórnsýslumála.
                          Samningurinn gildir ekki um:
      1. persónulega réttarstöðu manna, rétthæfi eða gerhæfi, fjármál hjóna,
                              bréfarf eða lögarf,
             2. gjaldþrot, nauðasamninga eða sambærilega málsmeðferð,
                               3. almannatryggingar,
                                  4. gerðardóma.

                             II. hluti. Varnarþing.
                            1. kafli. Almenn ákvæði.
2. gr. Með þeim takmörkunum, sem greinir í samningi þessum, skal lögsækja menn,
sem eiga heimili í samningsríki, fyrir dómstólum í því ríki, hvert sem ríkisfang
                                   þeirra er.
  Þeir menn, sem ekki eru ríkisborgarar í því ríki þar sem þeir eiga heimili,
     skulu lúta sömu varnarþingsreglum og gilda um ríkisborgara þess ríkis.
3. gr. Menn, sem eiga heimili í samningsríki, má aðeins lögsækja fyrir dómstólum
  í öðru samningsríki samkvæmt þeim reglum sem settar eru í 2.6. kafla þessa
                                     hluta.
           Sérstaklega má ekki beita eftirfarandi ákvæðum gegn þeim:
    í Belgíu: 15. gr. borgaralögbókar (Code civil  Burgerlijk Wetboek) og 638.
          gr. réttarfarslaga (Code judiciaire  Gerechtelijk Wetboek),
     í Danmörku: 2. og 3. mgr. 246. gr. réttarfarslaga (lov om rettens pleje),
      í Sambandslýðveldinu Þýskalandi: 23. gr. laga um réttarfar í einkamálum
                             (Zivilprozessordnung),
      í Grikklandi: 40. gr. laga um réttarfar í einkamálum (Kwdikaz politikyz
                                  dikouomiaz),
            í Frakklandi: 14. og 15. gr. borgaralögbókar (Code civil),
     á Írlandi: reglum þeim sem heimila að varnarþing byggist á því að stefna
   hafi verið birt varnaraðila meðan á tímabundinni dvöl hans á Írlandi stóð,
              á Íslandi: 77. gr. laga um meðferð einkamála í héraði,
     á Ítalíu: 2. gr. og 1. og 2. tölul. 4. gr. laga um réttarfar í einkamálum
                         (Codice di procedura civile),
             í Lúxemborg: 14. og 15. gr. borgaralögbókar (Code civil),
      í Hollandi: 3. mgr. 126. gr. og 127. gr. laga um réttarfar í einkamálum
                   (Wetboek van Burgerlijke Rechtsvordering),
          í Noregi: 32. gr. laga um meðferð einkamála (tvistemålsloven),
       í Austurríki: 99. gr. laga um dómsvald dómstóla (Jurisdiktionsnorm),
      í Portúgal: c-lið 1. mgr. og 2. mgr. 65. gr. og c-lið 65. gr. A laga um
réttarfar í einkamálum (Código de Processo Civil) og 11. gr. laga um réttarfar í
                  vinnumálum (Código de Processo de Trabalho),
            í Sviss: reglum um kyrrsetningarvarnarþing (for du lieu du
 séquestre/Gerichtsstand des Arrestortes/foro del luogo del sequestro) samkvæmt
 4. gr. sambandsríkislaganna um alþjóðlegan einkamálarétt (loi fédérale sur le
droit international privé/Bundesgesetz über das internationale Privatrecht/legge
                 federale sul diritto internazionale privato),
     í Finnlandi: 2., 3. og 4. málsl. 1. mgr. 1. gr. 10. kafla réttarfarslaga
                    (oikeudenkäymiskaari/rättegångsbalken),
           í Svíþjóð: 1. málsl. 1. mgr. 3. gr. 10. kafla réttarfarslaga
                              (rättegångsbalken),
    í Stóra-Bretlandi og Norður-Írlandi: reglum þeim sem heimila að varnarþing
                                 byggist á því:
     a) að stefna hafi verið birt varnaraðila meðan á tímabundinni dvöl hans í
                  Stóra-Bretlandi og Norður-Írlandi stóð, eða
      b) að varnaraðili eigi eignir í Stóra-Bretlandi og Norður-Írlandi, eða
   c) að sóknaraðili hafi komið fram aðför í eignum sem eru í Stóra-Bretlandi og
                                Norður-Írlandi.
     4. gr. Eigi varnaraðili ekki heimili í samningsríki ákvarða lög hvers
      samningsríkis um sig dómsvald dómstóla þess, sbr. þó ákvæði 16. gr.
    Gegn varnaraðila, sem þannig er ástatt um, getur hver sá sem á heimili í
    samningsríki, hvert sem ríkisfang hans er, fært sér í nyt í því ríki þær
 varnarþingsreglur, sem þar gilda, á sama hátt og ríkisborgarar þess ríkis, og
          sérstaklega þær reglur sem tilgreindar eru í 2. mgr. 3. gr.

                     2. kafli. Sérstakar varnarþingsreglur.
  5. gr. Mann, sem á heimili í samningsríki, má lögsækja í öðru samningsríki:
        1. í málum, sem varða samninga, fyrir dómstóli þess staðar þar sem
 skuldbindinguna skyldi efna; í málum, sem varða vinnusamninga einstakra manna,
er þessi staður þar sem launþeginn starfar að jafnaði eða, ef launþeginn starfar
að jafnaði ekki í einu tilteknu landi, þá er þessi staður þar sem starfsstöð sú
                          er sem réð hann til starfa,
   2. í málum, sem varða framfærsluskyldu, fyrir dómstóli þess staðar þar sem sá
sem rétt á til framfærslu á heimili eða dvelst að jafnaði eða, ef um slíka kröfu
   er að ræða í tengslum við mál um persónulega réttarstöðu manns, fyrir þeim
  dómstóli sem samkvæmt þeim lögum, sem við hann gilda, er bær til að fara með
      málið nema varnarþingið byggist einungis á ríkisfangi eins aðilans,
     3. í málum um skaðabætur utan samninga fyrir dómstóli þess staðar þar sem
                             tjónsatburðurinn varð,
     4. þegar krafist er skaðabóta eða þess að fyrra ástandi verði komið á og
  krafan á rót að rekja til refsiverðs verknaðar, fyrir þeim dómstóli þar sem
opinbera málið er til meðferðar, að því tilskildu að dómstóllinn, samkvæmt þeim
  lögum sem við hann gilda, sé bær til að fara með kröfur borgararéttar eðlis,
      5. vegna ágreinings, sem stafar af rekstri útibús, umboðsskrifstofu eða
     svipaðrar starfsemi, fyrir dómstóli þess staðar þar sem starfsemin er,
     6. sem stofnanda, vörslumann eða rétthafa fjárvörslusjóðs, sem stofnaður
  hefur verið á grundvelli laga eða með skjali eða með munnlegum gerningi sem
 staðfestur er skriflega, fyrir dómstóli í því samningsríki þar sem sjóðurinn á
                                    heimili,
   7. vegna ágreinings um greiðslu launa, sem krafist er vegna björgunar í þágu
   farms eða farmgjalds, fyrir þeim dómstóli þar sem kyrrsetning farmsins eða
                              farmgjaldskröfunnar:
             a) hefur verið gerð til tryggingar á þeirri greiðslu, eða
      b) hefði mátt fara fram en ábyrgð eða önnur trygging hefur verið sett;
   ákvæði þetta á þó einungis við ef því er haldið fram að varnaraðili eigi til
réttar að telja í farminum eða farmgjaldskröfunni eða að hann hafi átt til slíks
                      réttar að telja þegar björgun varð.
         6. gr. Mann, sem á heimili í samningsríki, má einnig lögsækja:
   1. ef hann er einn af mörgum varnaraðilum, fyrir dómstóli þess staðar þar sem
                           einhver þeirra á heimili,
   2. sem þriðja mann í sakaukamáli eða sem þriðja mann í öðrum málum fyrir þeim
dómstóli þar sem mál er upphaflega höfðað nema það hafi einungis verið höfðað í
 því skyni að koma í veg fyrir að hann yrði lögsóttur á réttu varnarþingi sínu,
     3. í málum um gagnkröfu, ef hún á rót sína að rekja til sama samnings eða
  málsatvika og aðalkrafan byggist á, fyrir dómstóli þar sem aðalkrafan er til
                                   meðferðar,
   4. í málum, sem varða samninga ef málið má sameina máli gegn sama varnaraðila
  og það varðar réttindi yfir fasteign, fyrir dómstóli í samningsríki þar sem
                                 fasteignin er.
 6. gr. A. Ef dómstóll í samningsríki hefur samkvæmt samningi þessum dómsvald í
 málum um ábyrgð sem stafar af notkun eða rekstri skips hefur sá dómstóll, eða
hver sá dómstóll annar sem að lögum þess samningsríkis kemur í hans stað, einnig
                dómsvald í málum um takmörkun þessarar ábyrgðar.

                   3. kafli. Varnarþing í vátryggingarmálum.
   7. gr. Í málum um vátryggingar skal ákvarða varnarþing eftir ákvæðum þessa
                   kafla, sbr. þó 4. gr. og 5. tölul. 5. gr.
        8. gr. Vátryggjanda, sem á heimili í samningsríki, má lögsækja:
             1. fyrir dómstólum í því ríki þar sem hann á heimili, eða
   2. í öðru samningsríki fyrir dómstóli þess staðar, þar sem vátryggingartaki á
                                  heimili, eða
     3. sé hann samvátryggjandi, fyrir dómstóli í samningsríki þar sem mál er
                         höfðað gegn aðalvátryggjanda.
 Nú á vátryggjandi ekki heimili í samningsríki en hefur útibú, umboðsskrifstofu
  eða svipaða starfsemi í samningsríki og skal þá í málum sem stafa af rekstri
          starfseminnar litið svo á sem hann eigi heimili í því ríki.
   9. gr. Í málum vegna ábyrgðartrygginga eða vátrygginga á fasteignum má enn
fremur lögsækja vátryggjanda fyrir dómstóli þess staðar þar sem tjónsatburðurinn
varð. Þetta gildir einnig ef vátryggingarsamningur tekur bæði til fasteignar og
       lausafjár og hvort tveggja verður fyrir tjóni vegna sama atburðar.
10. gr. Í málum vegna ábyrgðartrygginga má einnig lögsækja vátryggjandann fyrir
 dómstóli þar sem tjónþoli hefur höfðað mál gegn vátryggðum ef þau lög, sem við
                   dómstólinn gilda, veita heimild til þess.
Ákvæði 7., 8. og 9. gr. gilda um mál sem tjónþoli höfðar beint gegn vátryggjanda
                     þar sem slík bein málssókn er heimil.
 Nú veita lög um slíka beina málssókn heimild til að draga vátryggingartaka eða
vátryggðan inn í málið og hefur sami dómstóll þá einnig dómsvald gagnvart þeim.
 11. gr. Vátryggjandi má einungis höfða mál fyrir dómstólum í samningsríki þar
 sem varnaraðili á heimili, hvort sem hann er vátryggingartaki, vátryggður eða
                 annar rétthafi, sbr. þó ákvæði 3. mgr. 10. gr.
Ákvæði þessa kafla hafa ekki áhrif á rétt til að bera fram gagnkröfu fyrir þeim
 dómstóli þar sem aðalkrafan er til meðferðar í samræmi við ákvæði þessa kafla.
  12. gr. Frá ákvæðum þessa kafla má aðeins víkja með samningi um varnarþing:
             1. ef hann er gerður eftir að ágreiningur er risinn, eða
   2. ef hann veitir vátryggingartaka, vátryggðum eða öðrum rétthafa heimild til
 málshöfðunar fyrir öðrum dómstólum en þeim sem nefndir eru í þessum kafla, eða
    3. ef hann er gerður milli vátryggingartaka og vátryggjanda sem áttu báðir
   heimili eða dvöldust að jafnaði í sama samningsríki þegar samningurinn var
       gerður og hann veitir dómstólum þess ríkis dómsvald, jafnvel þótt
tjónsatburðurinn kunni að verða erlendis enda sé slíkur samningur ekki andstæður
                             lögum þess ríkis, eða
   4. ef hann er gerður við vátryggingartaka sem ekki á heimili í samningsríki,
    nema um sé að ræða vátryggingu sem er lögboðin eða hún varðar fasteign í
                               samningsríki, eða
        5. ef hann varðar vátryggingarsamning sem tekur til eins eða fleiri
                   áhættuflokka sem nefndir eru í 12. gr. A.
       12. gr. A. 5. tölul. 12. gr. vísar til eftirfarandi áhættuflokka:
                                1. sérhvers tjóns á
     a) hafskipum, mannvirkjum undan ströndum eða á rúmsjó eða loftförum þegar
 tjónið á rætur að rekja til atburða sem tengjast notkun þeirra í atvinnuskyni,
    b) vörum í flutningi, nema farangri farþega, þegar flutt er að hluta eða að
                  öllu leyti með slíkum skipum eða loftförum,
       2. sérhverrar ábyrgðar, nema vegna líkamstjóns á farþegum eða tjóns á
                                farangri þeirra,
      a) sem á rætur að rekja til notkunar eða reksturs skipa, mannvirkja eða
     loftfara sem vísað er til í a-lið 1. tölul., að því leyti sem lög þess
 samningsríkis, þar sem loftfarið er skráð, banna ekki samninga um varnarþing í
                  sambandi við vátryggingu gegn slíkri áhættu,
       b) á tjóni sem vörur valda í flutningi sem greinir í b-lið 1. tölul.,
   3. sérhvers fjártjóns í tengslum við notkun eða rekstur skipa, mannvirkja eða
   loftfara sem vísað er til í a-lið 1. tölul., einkum taps á farmgjalds- eða
                                  leigutekjum,
    4. sérhverrar áhættu sem tengist þeim áhættuflokkum sem nefndir eru í 1.3.
                                     tölul.

                     4. kafli. Varnarþing í neytendamálum.
13. gr. Í málum vegna samninga, sem maður, hér eftir nefndur neytandi, gerir í
 tilgangi sem telja verður að varði ekki atvinnu hans, skal ákvarða varnarþing
  eftir ákvæðum þessa kafla, sbr. þó 4. gr. og 5. tölul. 5. gr., enda sé um að
                                     ræða:
             1. samning um lausafjárkaup með afborgunarskilmálum, eða
      2. samning um lán sem endurgreiða skal með afborgunum, eða annars konar
            lánafyrirgreiðslu, til að fjármagna kaup á lausafé, eða
        3. annan samning um að láta af hendi lausafé eða þjónustu enda hafi
   a) undanfari samningsins verið sérstakt tilboð til neytandans í ríki því þar
                sem hann á heimili eða almenn auglýsing þar, og
           b) neytandinn gert þær ráðstafanir sem nauðsynlegar voru til
                        samningsgerðarinnar í því ríki.
    Nú á viðsemjandi neytandans ekki heimili í samningsríki en hefur útibú,
 umboðsskrifstofu eða svipaða starfsemi í samningsríki og skal þá í ágreiningi,
 sem stafar af rekstri starfseminnar, litið svo á að aðilinn eigi heimili í því
                                     ríki.
                 Kafli þessi gildir ekki um flutningssamninga.
 14. gr. Neytandi getur höfðað mál gegn hinum samningsaðilanum annaðhvort fyrir
dómstólum í því samningsríki, þar sem sá aðili á heimili, eða fyrir dómstólum í
                því samningsríki þar sem hann sjálfur á heimili.
Hinn samningsaðilinn getur einungis höfðað mál gegn neytandanum fyrir dómstólum
                í því samningsríki þar sem neytandinn á heimili.
Ákvæði þessi hafa ekki áhrif á rétt til að koma að gagnkröfu fyrir dómstóli þar
       sem aðalkrafan er til meðferðar í samræmi við ákvæði þessa kafla.
         15. gr. Frá ákvæðum þessa kafla má aðeins víkja með samningi:
               1. sem gerður er eftir að ágreiningur er risinn, eða
    2. sem heimilar neytandanum að höfða mál fyrir öðrum dómstólum en þeim sem
                        getið er um í þessum kafla, eða
   3. sem gerður er af neytanda og samningsaðila hans sem áttu báðir heimili eða
    dvöldust að jafnaði í sama samningsríki þegar samningurinn var gerður og
samningurinn veitir dómstólum þess ríkis dómsvald enda sé slíkur samningur ekki
                          andstæður lögum þess ríkis.

                          5. kafli. Skylduvarnarþing.
 16. gr. Eftirgreindir dómstólar hafa einir dómsvald, án tillits til heimilis:
   1. a) í málum um réttindi yfir fasteign eða leigu fasteignar: dómstólar í því
                      samningsríki þar sem fasteignin er;
   b) í málum um fasteignaleigusamninga, sem gerðir eru um tímabundin persónuleg
afnot til allt að sex mánaða óslitið, skulu dómstólar í því samningsríki þar sem
  varnaraðili á heimili þó einnig hafa dómsvald, enda sé leigutaki persóna og
     hvorugur aðila eigi heimili í því samningsríki þar sem fasteignin er;
     2. í málum um gildi, ógildi eða slit félaga eða annarra lögpersóna eða um
    ákvarðanir fyrirsvarsaðila þeirra: dómstólar í því samningsríki þar sem
                           lögpersónan hefur aðsetur,
   3. í málum um gildi skráninga í opinberar skrár: dómstólar í því samningsríki
                           þar sem skráin er haldin,
   4. í málum sem varða skráningu eða gildi einkaleyfa, vörumerkja, mynstra eða
     annarra svipaðra réttinda sem tilkynna þarf eða skrá: dómstólar í því
 samningsríki þar sem tilkynning eða beiðni um skráningu hefur verið lögð fram,
hefur farið fram eða er talin hafa farið fram samkvæmt ákvæðum alþjóðasamnings,
   5. í málum um fullnustu dóma: dómstólar í því samningsríki þar sem fullnusta
                      hefur farið fram eða skal fara fram.

                       6. kafli. Samningar um varnarþing.
  17. gr. 1. Nú hafa aðilar samið um að dómstóll eða dómstólar í samningsríki
 skuli hafa dómsvald um ágreining sem þegar er risinn eða um ágreining sem kann
   að rísa í tengslum við tiltekin lögskipti þeirra og að minnsta kosti annar
þeirra eða einn þeirra á heimili í samningsríki og skal þá einungis sá dómstóll
  eða þeir dómstólar hafa dómsvald. Slíkur samningur um varnarþing skal vera:
             a) skriflegur eða munnlegur og staðfestur skriflega, eða
    b) í formi sem er í samræmi við venjur sem aðilar hafa komið á sín í milli,
                                      eða
    c) í milliríkjaviðskiptum í formi sem er í samræmi við viðskiptavenjur sem
 aðilunum voru eða áttu að hafa verið kunnar og eru almennt þekktar og farið er
 almennt eftir af aðilum samninga af þeirri gerð á því viðskiptasviði sem um er
                                    að ræða.
  Hafi slíkt samkomulag verið gert milli aðila og hvorugur eða enginn þeirra á
  heimili í samningsríki geta dómstólar í öðrum samningsríkjum ekki skorið úr
málinu nema sá dómstóll eða þeir dómstólar, sem samið hefur verið um, hafi vísað
                     máli frá dómi vegna rangs varnarþings.
    2. Dómstóll sá eða dómstólar í samningsríki, sem veitt hefur verið dómsvald
    með skjali sem stofnar fjárvörslusjóð, hafa einir dómsvald í málum gegn
stofnanda, vörslumanni eða rétthafa ef mál snýst um lögskipti þessara aðila eða
            um réttindi þeirra eða skyldur samkvæmt reglum sjóðsins.
         3. Samningar um varnarþing eða slík ákvæði í skjali, sem stofnar
fjárvörslusjóð, hafa ekki gildi ef þau fara gegn ákvæðum 12. eða 15. gr. eða ef
 þau útiloka dómsvald þeirra dómstóla sem einir skulu hafa það samkvæmt 16. gr.
    4. Hafi samningur um varnarþing einungis verið gerður í þágu annars aðilans
eða eins þeirra heldur sá aðili rétti sínum til málshöfðunar fyrir hverjum þeim
          dómstóli öðrum sem hefur dómsvald samkvæmt samningi þessum.
    5. Í málum um vinnusamninga einstakra manna hefur samkomulag um varnarþing
         einungis gildi ef það var gert eftir að ágreiningur er risinn.
18. gr. Enda þótt önnur ákvæði samnings þessa veiti dómstóli í samningsríki ekki
  dómsvald hefur hann dómsvald ef varnaraðili sækir dómþing fyrir honum. Þetta
gildir þó ekki ef þing er einungis sótt til að mótmæla varnarþingi eða ef annar
                 dómstóll hefur einn dómsvald samkvæmt 16. gr.

     7. kafli. Könnun á varnarþingi og því hvort mál sé tækt til meðferðar.
    19. gr. Nú er dómstóli í samningsríki falið að skera úr ágreiningi sem í
aðalatriðum varðar málefni sem dómstólar í öðru samningsríki hafa einir dómsvald
       um samkvæmt 16. gr. og skal hann þá sjálfkrafa vísa máli frá dómi.
 20. gr. Nú er maður, sem á heimili í samningsríki, lögsóttur fyrir dómstóli í
 öðru samningsríki og sækir þar ekki dómþing og skal dómstóllinn þá sjálfkrafa
  vísa máli frá dómi nema hann hafi dómsvald samkvæmt ákvæðum samnings þessa.
Dómstóllinn skal fresta meðferð málsins þar til sýnt er fram á að varnaraðilinn
 hafi átt kost á að taka á móti stefnu eða samsvarandi skjali svo tímanlega að
hann hefði getað undirbúið vörn sína eða að allar nauðsynlegar ráðstafanir hafi
                           verið gerðar í því skyni.
  Ákvæði 15. gr. Haagsamningsins frá 15. nóvember 1965 um birtingu erlendis á
 réttarskjölum og utanréttarskjölum í einkamálum eða verslunarmálum koma í stað
   ákvæða 2. mgr. ef senda skal úr landi stefnu eða tilkynningu um málshöfðun
                            samkvæmt þeim samningi.

                  8. kafli. Litis pendens og skyldar kröfur.
 21. gr. Ef krafa, byggð á sömu málsástæðum og milli sömu aðila, er gerð fyrir
 dómstólum í tveimur eða fleiri samningsríkjum skal hver dómstóll, annar en sá
  sem mál er fyrst höfðað fyrir, sjálfkrafa fresta meðferð þess þar til fyrir
                 liggur að sá dómstóll hafi dómsvald í málinu.
Þegar fyrir liggur að sá dómstóll, sem mál er fyrst höfðað fyrir, hafi dómsvald
            skulu aðrir dómstólar vísa málinu frá dómi í þágu hans.
   22. gr. Ef skyldar kröfur eru gerðar fyrir dómstólum í tveimur eða fleiri
 samningsríkjum getur hver dómstóll, annar er sá sem mál er fyrst höfðað fyrir,
   frestað málsmeðferð sinni meðan málin eru til meðferðar á fyrsta dómstigi.
 Dómstóll, sem mál er síðar höfðað fyrir, getur einnig vísað máli frá samkvæmt
 kröfu aðila ef lög, sem gilda við þann dómstól, heimila að skyldar kröfur séu
    sóttar sameiginlega og dómstóll sá, sem mál er fyrst höfðað fyrir, hefur
                          dómsvald um báðar kröfurnar.
    Með skyldum kröfum er í grein þessari átt við kröfur sem eru svo tengdar
innbyrðis að æskilegt er að fara með þær og dæma sameiginlega til að koma í veg
  fyrir að ósamrýmanlegir dómar verði kveðnir upp ef dæmt er um hverja þeirra
                                  sérstaklega.
  23. gr. Ef fleiri dómstólar en einn eiga hver um sig einir dómsvald um kröfu
skulu allir dómstólar, aðrir en sá sem mál er fyrst höfðað fyrir, vísa máli frá
                           dómi í þágu þess dómstóls.

          9. kafli. Bráðabirgðaúrræði, þar með talin tryggingarúrræði.
   24. gr. Leita má til dómstóla í samningsríki um að beita réttarúrræðum til
    bráðabirgða, þar með talin tryggingarúrræði, sem lög þess ríkis kunna að
 heimila, enda þótt dómstólar í öðru samningsríki hafi dómsvald um efni málsins
                           samkvæmt samningi þessum.

                     III. hluti. Viðurkenning og fullnusta.
 25. gr. Í samningi þessum merkir dómur sérhverja ákvörðun um málsúrslit sem
tekin er af dómstóli í samningsríki, hverju nafni sem hún nefnist, svo sem dóm,
úrskurð eða ákvörðun um fullnustu, svo og ákvörðun réttarritara um málskostnað.

                            1. kafli. Viðurkenning.
 26. gr. Dómur, sem kveðinn hefur verið upp í samningsríki, skal viðurkenndur í
  öðrum samningsríkjum án þess að nokkurrar sérstakrar málsmeðferðar sé þörf.
 Ef ágreiningur rís um það hvort dómur skuli viðurkenndur getur hver sá aðili,
 sem hagsmuna hefur að gæta, óskað, samkvæmt þeirri málsmeðferð sem kveðið er á
 um í 2. og 3. kafla þessa hluta, ákvörðunar um að dómurinn skuli viðurkenndur.
Ef viðurkenningin hefur þýðingu fyrir úrslit máls sem rekið er fyrir dómstóli í
     samningsríki og aðili ber hana fyrir sig hefur sá dómstóll dómsvald um
                             viðurkenningarkröfuna.
                     27. gr. Dómur skal ekki viðurkenndur:
      1. ef viðurkenning hans væri andstæð allsherjarreglu í því ríki þar sem
                               hennar er krafist,
    2. ef hann er útivistardómur og varnaraðila var ekki réttilega birt stefna
     eða samsvarandi skjal svo tímanlega að hann gæti undirbúið vörn sína,
    3. ef hann er ósamrýmanlegur dómi sem kveðinn hefur verið upp í máli milli
            sömu aðila í ríki því þar sem viðurkenningar er krafist,
    4. ef dómstóllinn í dómsríkinu hefur við ákvörðun sína tekið fyrst afstöðu
 til álitaefnis um persónulega réttarstöðu manna, rétthæfi eða gerhæfi, fjármál
hjóna, lögarf eða bréfarf og komist að niðurstöðu sem andstæð er lagaskilareglum
í ríki því þar sem viðurkenningar er krafist, nema sama niðurstaða hefði fengist
                ef beitt hefði verið lagaskilareglum þess ríkis,
    5. ef hann er ósamrýmanlegur dómi, sem áður hefur verið kveðinn upp í ríki
 sem ekki er samningsríki, um sama sakarefni og milli sömu aðila, enda fullnægi
   sá dómur skilyrðum til viðurkenningar í því ríki þar sem viðurkenningar er
                                    krafist.
28. gr. Dómur skal enn fremur ekki viðurkenndur ef hann brýtur gegn ákvæðum 3.,
 4. eða 5. kafla II. hluta, eða ef um er að ræða tilvik sem fjallað er um í 59.
                                      gr.
 Auk þess má synja um viðurkenningu dóms ef um er að ræða tilvik sem fjallað er
                   um í 3. mgr. 54. gr. B eða 4. mgr. 57. gr.
   Við könnun á varnarþingsreglum þeim, sem vísað er til í 1. og 2. mgr., er
dómstóll sá eða yfirvald það, sem viðurkenningarkrafan er sett fram við, bundið
þeim niðurstöðum um málsatvik sem dómstóll upphafsríkisins byggði dómsvald sitt
                                       á.
   Dómsvald dómstólsins í dómsríkinu verður ekki endurskoðað að öðru leyti en
greinir í 1. og 2. mgr.; áskilnaður sá, sem vísað er til í 1. tölul. 27. gr. um
         samræmi við allsherjarreglu, tekur ekki til varnarþingsreglna.
             29. gr. Erlendan dóm má aldrei endurskoða að efni til.
 30. gr. Ef krafist hefur verið viðurkenningar fyrir dómstóli í samningsríki á
 dómi kveðnum upp í öðru samningsríki má dómstóllinn fresta málinu ef dómurinn
                   hefur sætt málskoti með venjulegum hætti.
   Ef krafist hefur verið viðurkenningar fyrir dómstóli í samningsríki á dómi
  kveðnum upp á Írlandi eða í Stóra-Bretlandi og Norður-Írlandi má dómstóllinn
  fresta málinu ef fullnustu hefur verið frestað í dómsríkinu vegna málskots.

                              2. kafli. Fullnusta.
 31. gr. Dómi, sem kveðinn hefur verið upp í samningsríki og fullnægja má í því
  ríki, skal fullnægja í öðru samningsríki þegar hann, að beiðni rétts aðila,
                     hefur verið lýstur fullnustuhæfur þar.
Í Stóra-Bretlandi og Norður-Írlandi skal þó fullnægja slíkum dómi í Englandi og
Wales, í Skotlandi eða á Norður-Írlandi þegar hann, að beiðni rétts aðila, hefur
  verið skráður fullnustuhæfur í þeim hluta Stóra-Bretlands og Norður-Írlands.
                     32. gr. 1. Beiðnina skal leggja fram:
      í Belgíu við tribunal de première instance eða rechtbank van eerste
                                    aanleg,
                              í Danmörku við byret,
     í Sambandslýðveldinu Þýskalandi hjá dómstjóra við deild í Landgericht,
                     í Grikklandi við monomelez prwtodikeio,
                    á Spáni við Juzgado de Primera Instancia,
             í Frakklandi hjá dómstjóra tribunal de grande instance,
                            á Írlandi við High Court,
                            á Íslandi hjá héraðsdómara,
                          á Ítalíu við corte d'appello,
              í Lúxemborg hjá dómstjóra tribunal d'arrondissement,
               í Hollandi hjá dómstjóra arrondissementsrechtbank,
              í Noregi við herredsrett eða byrett sem namsrett,
               í Austurríki við Landesgericht eða Kreisgericht,
                  í Portúgal við Tribunal Judicial de Círculo,
                                     í Sviss:
               a) ef dómur er til greiðslu peninga, hjá juge de la
  mainlevée/Rechtsöffnungsrichter/giudice competente a pronunciare sul rigetto
dell'opposizione eftir réttarfarsreglum 80. og 81. gr. sambandsríkislaganna um
málssókn vegna skulda og gjaldþrot (loi fédérale sur la poursuite pour dettes et
la faillite/Bundesgesetz über Schuldbetreibung und Konkurs/legge federale sulla
                         esecuzione e sul fallimento),
   b) ef dómur er til annars en greiðslu peninga, hjá juge cantonal d'exequatur
    compétent/zuständiger kantonaler Vollstreckungsrichter/giudice cantonale
                     competente a pronunciare l'exequatur,
                  í Finnlandi við ulosotonhaltija/överexekutor,
                           í Svíþjóð við Svea Hovrätt,
                       í Stóra-Bretlandi og Norður-Írlandi:
   a) í Englandi og Wales við High Court of Justice eða, ef um er að ræða dóm
  um framfærsluskyldu, við Magistrates' Court fyrir milligöngu Secretary of
                                    State,
        b) í Skotlandi við Court of Session eða, ef um er að ræða dóm um
  framfærsluskyldu, við Sheriff Court fyrir milligöngu Secretary of State,
   c) á Norður-Írlandi við High Court of Justice eða, ef um er að ræða dóm um
   framfærsluskyldu, við Magistrates' Court fyrir milligöngu Secretary of
                                    State.
    2. Heimili þess, sem fullnustu er krafist hjá, ræður því hver dómstóll fer
 með mál. Eigi hann ekki heimili í því ríki þar sem fullnustu er krafist ræðst
                   það af því hvar fullnusta á að fara fram.
 33. gr. Með beiðnina skal fara samkvæmt lögum þess ríkis þar sem fullnustu er
                                    krafist.
Beiðandi skal tilgreina réttarfarslegt aðsetur í umdæmi þess dómstóls sem beiðni
 er beint til. Ef lög þess ríkis, þar sem fullnustu er krafist, mæla ekki fyrir
        um slíkt aðsetur skal beiðandi tilnefna málflutningsumboðsmann.
          Skjöl þau, sem í 46. og 47. gr. getur, skulu fylgja beiðni.
 34. gr. Dómstóll sá, sem beiðnina hefur til meðferðar, skal taka ákvörðun sína
 án tafar; á þessu stigi málsins skal þeim aðila, sem fullnustu er krafist hjá,
              ekki veitt færi á að gera athugasemdir við beiðnina.
Beiðninni má einungis synja af einhverri þeirri ástæðu sem tilgreind er í 27. og
                                    28. gr.
               Hinn erlenda dóm má aldrei endurskoða að efni til.
35. gr. Þar til bær starfsmaður dómstólsins skal án tafar, á þann hátt sem mælt
 er fyrir um í lögum þess ríkis þar sem fullnustu er krafist, tilkynna beiðanda
                 þá ákvörðun sem tekin hefur verið um beiðnina.
36. gr. Nú er fullnusta heimiluð og getur þá sá aðili, sem fullnustu er krafist
  hjá, skotið ákvörðuninni til æðri réttar eða fengið hana endurupptekna innan
                       eins mánaðar frá birtingu hennar.
 Ef sá aðili á heimili í öðru samningsríki en því þar sem fullnustuheimild var
veitt er frestur til málskots eða endurupptöku tveir mánuðir talið frá þeim degi
 er birting fór fram, annaðhvort fyrir honum sjálfum eða á heimili hans. Frest
                þennan má ekki lengja vegna mikillar fjarlægðar.
37. gr. 1. Málskoti eða ósk um endurupptöku á ákvörðun um að fullnusta sé heimil
       skal, samkvæmt reglum um réttarfar í umþrættum einkamálum, beina:
      í Belgíu til tribunal de première instance eða rechtbank van eerste
                                    aanleg,
                            í Danmörku til landsret,
             í Sambandslýðveldinu Þýskalandi til Oberlandesgericht,
                            í Grikklandi til efteio,
                        á Spáni til Audiencia Provincial,
                         í Frakklandi til cour d'appel,
                            á Írlandi til High Court,
                            á Íslandi til héraðsdómara,
                          á Ítalíu til corte d'appello,
       í Lúxemborg til Cour supérieure de justice sem áfrýjunardómstóls í
                                  einkamálum,
                    í Hollandi til arrondissementsrechtbank,
                           í Noregi til lagmannsrett,
               í Austurríki til Landesgericht eða Kreisgericht,
                       í Portúgal til Tribunal da Relação,
        í Sviss til tribunal cantonal/Kantonsgericht/tribunale cantonale,
                       í Finnlandi til hovioikeus/hovrätt,
                           í Svíþjóð til Svea Hovrätt,
                       í Stóra-Bretlandi og Norður-Írlandi:
   a) í Englandi og Wales til High Court of Justice eða, ef um er að ræða dóm
                 um framfærsluskyldu, til Magistrates' Court,
        b) í Skotlandi til Court of Session eða, ef um er að ræða dóm um
                     framfærsluskyldu, til Sheriff Court,
   c) á Norður-Írlandi til High Court of Justice eða, ef um er að ræða dóm um
                  framfærsluskyldu, til Magistrates' Court.
           2. Niðurstöðu málskots eða endurupptöku verður aðeins hnekkt:
     í Belgíu, í Grikklandi, á Spáni, í Frakklandi, á Ítalíu, í Lúxemborg og í
                      Hollandi með áfrýjun til ógildingar,
     í Danmörku með áfrýjun til höjesteret að fengnu leyfi dómsmálaráðherra,
              í Sambandslýðveldinu Þýskalandi með Rechtsbeschwerde,
             á Írlandi með áfrýjun um lagaatriði til Supreme Court,
                      á Íslandi með áfrýjun til Hæstaréttar,
          í Noregi með áfrýjun (kjæremål eða anke) til Höyesteretts
                      kjæremålsutvalg eða Höyesterett,
    í Austurríki, ef um er að ræða áfrýjun, með Revisionsrekurs og, ef um er
        að ræða endurupptöku, með Berufung með möguleika á Revision,
                       í Portúgal með áfrýjun um lagaatriði,
              í Sviss með recours de droit public devant le tribunal
   fédéral/staatsrechtliche Beschwerde beim Bundesgericht/ricorso di diritto
                    pubblico davanti al tribunale federale,
          í Finnlandi með áfrýjun til korkein oikeus/högsta domstolen,
                   í Svíþjóð með áfrýjun til högsta domstolen,
       í Stóra-Bretlandi og Norður-Írlandi með einum möguleika á áfrýjun um
                                  lagaatriði.
 38. gr. Dómstóll sá, sem máli er skotið til samkvæmt 1. mgr. 37. gr., getur að
  kröfu þess, sem málskots hefur krafist, frestað máli ef dóminum hefur verið
skotið til æðra dóms á venjulegan hátt í dómsríkinu eða endurupptöku er krafist
þar eða ef frestur til þessa er enn ekki liðinn. Í síðargreinda tilvikinu getur
  dómstóllinn ákveðið frest til að koma fram málskoti eða leggja fram kröfu um
                                 endurupptöku.
 Hafi dómur verið kveðinn upp á Írlandi eða í Stóra-Bretlandi og Norður-Írlandi
  skal litið á hvert það málskot, sem heimilað er í dómsríkinu, sem venjulegt
                           málskot í merkingu 1. mgr.
    Dómstóllinn getur einnig áskilið um fullnustu að sett verði trygging sem
                             dómstóllinn ákvarðar.
 39. gr. Meðan frestur til málskots samkvæmt 36. gr. er ekki liðinn og þar til
  niðurstaða af slíku málskoti liggur fyrir má ekki gera aðrar ráðstafanir til
 fullnustu en þær sem miða að því að tryggja fullnustu í eignum þess aðila sem
                           fullnustu er krafist hjá.
     Ákvörðun um að heimila fullnustu felur í sér rétt til að beita slíkum
                             tryggingarráðstöfunum.
 40. gr. 1. Nú er beiðni um fullnustu synjað og getur beiðandi þá skotið þeirri
                    ákvörðun, eða óskað endurupptöku hennar:
                 í Belgíu til cour d'appel eða hof van beroep,
                            í Danmörku til landsret,
             í Sambandslýðveldinu Þýskalandi til Oberlandesgericht,
                            í Grikklandi til efteio,
                        á Spáni til Audiencia Provincial,
                         í Frakklandi til cour d'appel,
                            á Írlandi til High Court,
                            á Íslandi til héraðsdómara,
                          á Ítalíu til corte d'appello,
       í Lúxemborg til Cour supérieure de justice sem áfrýjunardómstóls í
                                  einkamálum,
                           í Hollandi til gerechtshof,
                           í Noregi til lagmannsrett,
               í Austurríki til Landesgericht eða Kreisgericht,
                       í Portúgal til Tribunal da Relação,
        í Sviss til tribunal cantonal/Kantonsgericht/tribunale cantonale,
                       í Finnlandi til hovioikeus/hovrätt,
                           í Svíþjóð til Svea Hovrätt,
                       í Stóra-Bretlandi og Norður-Írlandi:
   a) í Englandi og Wales til High Court of Justice eða, ef um er að ræða dóm
                 um framfærsluskyldu, til Magistrates' Court,
        b) í Skotlandi til Court of Session eða, ef um er að ræða dóm um
                     framfærsluskyldu, til Sheriff Court,
   c) á Norður-Írlandi til High Court of Justice eða, ef um er að ræða dóm um
                  framfærsluskyldu, til Magistrates' Court.
    2. Aðila þeim, sem fullnustu er krafist hjá, skal stefnt til að mæta fyrir
dómstóli þeim sem máli er skotið til. Mæti hann ekki gilda ákvæði 2. og 3. mgr.
          20. gr., jafnvel þótt hann eigi ekki heimili í samningsríki.
   41. gr. Niðurstöðu máls, sem sætt hefur málskoti samkvæmt 40. gr., verður
                                einungis hnekkt:
     í Belgíu, í Grikklandi, á Spáni, í Frakklandi, á Ítalíu, í Lúxemborg og í
                      Hollandi með áfrýjun til ógildingar,
     í Danmörku með áfrýjun til höjesteret að fengnu leyfi dómsmálaráðherra,
              í Sambandslýðveldinu Þýskalandi með Rechtsbeschwerde,
             á Írlandi með áfrýjun um lagaatriði til Supreme Court,
                      á Íslandi með áfrýjun til Hæstaréttar,
          í Noregi með áfrýjun (kjæremål eða anke) til Höyesteretts
                      kjæremålsutvalg eða Höyesterett,
                        í Austurríki með Revisionsrekurs,
                       í Portúgal með áfrýjun um lagaatriði,
              í Sviss með recours de droit public devant le tribunal
   fédéral/staatsrechtliche Beschwerde beim Bundesgericht/ricorso di diritto
                    pubblico davanti al tribunale federale,
          í Finnlandi með áfrýjun til korkein oikeus/högsta domstolen,
                   í Svíþjóð með áfrýjun til högsta domstolen,
       í Stóra-Bretlandi og Norður-Írlandi með einum möguleika á áfrýjun um
                                  lagaatriði.
 42. gr. Nú hefur í erlendum dómi verið tekin afstaða til margra krafna og ekki
    er unnt að heimila fullnustu þeirra allra og skal þá dómstóllinn heimila
                      fullnustu einnar þeirra eða fleiri.
             Beiðandinn getur krafist fullnustu dóms að hluta til.
43. gr. Hafi erlendur dómur mælt fyrir um févíti verður honum aðeins fullnægt í
    því ríki þar sem fullnustu er krafist ef fjárhæð févítisins hefur verið
                  endanlega ákveðin af dómstólum í dómsríkinu.
44. gr. Ef sá sem fullnustu krefst hefur í dómsríkinu að öllu leyti eða að hluta
  notið að lögum fjárhagslegrar aðstoðar við málarekstur eða verið undanþeginn
  kostnaði eða gjöldum skal hann við þá málsmeðferð, sem í 32.35. gr. getur,
   njóta allrar þeirrar aðstoðar eða undanþágna frá kostnaði eða gjöldum sem
     framast eru veittar með lögum í því ríki þar sem fullnustu er krafist.
Þó getur sá sem krefst fullnustu á úrskurði um framfærsluskyldu sem stjórnvald í
 Danmörku eða á Íslandi hefur kveðið upp nýtt sér í því ríki, þar sem fullnustu
er krafist, það hagræði sem í 1. mgr. segir ef hann leggur fram yfirlýsingu frá
  danska dómsmálaráðuneytinu eða því íslenska, eftir því sem við á, um að hann
 fullnægi efnahagslegum skilyrðum til fjárhagslegrar aðstoðar að öllu leyti eða
              að hluta eða til undanþágu frá kostnaði eða gjöldum.
 45. gr. Aðili, sem krefst fullnustu í samningsríki á dómi sem upp hefur verið
 kveðinn í öðru samningsríki, verður ekki krafinn um neins konar tryggingu eða
framlag á þeim forsendum að hann sé erlendur ríkisborgari eða að hann eigi ekki
           heimili eða dvöl í því ríki þar sem fullnustu er krafist.

                         3. kafli. Sameiginleg ákvæði.
46. gr. Aðili, sem krefst viðurkenningar eða fullnustu á dómi, skal leggja fram:
     1. endurrit dóms sem fullnægir nauðsynlegum skilyrðum til að sanna gildi
                                     hans;
    2. ef um útivistardóm er að ræða, frumrit eða staðfest afrit af skjali sem
sýnir að stefna eða samsvarandi skjal hafi verið birt þeim sem útivist varð hjá.
         47. gr. Aðili, sem krefst fullnustu, skal einnig leggja fram:
    1. skjöl sem sýna að dómurinn sé fullnustuhæfur samkvæmt lögum dómsríkisins
                             og hafi verið birtur;
          2. ef það á við skjal sem sýnir að beiðandi hafi að lögum notið
             fjárhagslegrar aðstoðar við málarekstur í dómsríkinu.
 48. gr. Hafi þau skjöl, sem tilgreind eru í 2. tölul. 46. gr. og 2. tölul. 47.
gr., ekki verið lögð fram getur dómstóllinn sett frest til framlagningar þeirra,
  tekið samsvarandi skjöl gild eða, ef dómstóllinn telur mál nægilega upplýst,
                    fallið frá kröfu um framlagningu þeirra.
 Ef dómstóllinn krefst þess skal leggja fram þýðingu á skjölunum; skal þýðingin
      staðfest af manni sem til þess er bær í einhverju samningsríkjanna.
  49. gr. Ekki verður krafist löggildingar eða svipaðra formsatriða að því er
 varðar skjöl þau sem fjallað er um í 46. og 47. gr. og 2. mgr. 48. gr., né að
                        því er varðar málflutningsumboð.

             IV. hluti. Opinberlega staðfest skjöl og réttarsáttir.
50. gr. Opinberlega staðfest skjal, sem gefið hefur verið út og fullnustuhæft er
  í samningsríki, skal samkvæmt beiðni lýsa fullnustuhæft í öðru samningsríki
 samkvæmt þeim reglum sem greinir í 31. gr. og eftirfarandi greinum. Beiðni má
aðeins synja ef fullnusta skjalsins væri andstæð allsherjarreglu í ríki því sem
                              beiðni er beint til.
Skjalið skal fullnægja þeim skilyrðum sem nauðsynleg eru til að sanna að það sé
         opinberlega staðfest skjal í ríki því sem það var gefið út í.
            Ákvæðin í 3. kafla III. hluta gilda eftir því sem við á.
    51. gr. Sátt, sem gerð hefur verið fyrir dómstóli við meðferð máls og er
 fullnustuhæf í því ríki þar sem hún var gerð, má fullnægja í því ríki, þar sem
fullnustu er krafist, með sömu skilyrðum og gilda um opinberlega staðfest skjöl.

                            V. hluti. Almenn ákvæði.
 52. gr. Þegar ákvarða skal hvort aðili eigi heimili í samningsríki þar sem mál
    hefur verið höfðað skal dómstóllinn beita þeim lögum sem við hann gilda.
     Ef aðili á ekki heimili í því ríki þar sem mál hefur verið höfðað skal
dómstóllinn, þegar hann tekur afstöðu til þess hvort aðilinn eigi heimili í öðru
                     samningsríki, beita lögum þess ríkis.
  53. gr. Þegar beitt er ákvæðum samnings þessa skal telja aðsetur félags eða
     annarrar lögpersónu heimili þess. Þegar ákvarða skal um aðsetrið skal
         dómstóllinn þó beita þeim lagaskilareglum sem við hann gilda.
 Þegar ákvarða skal hvort fjárvörslusjóður eigi heimili í samningsríki þar sem
mál hefur verið höfðað skal dómstóllinn beita þeim lagaskilareglum sem við hann
                                     gilda.

                         VI. hluti. Bráðabirgðaákvæði.
54. gr. Ákvæðum samnings þessa skal einungis beita um dómsmál sem höfðuð eru og
  um opinberlega staðfest skjöl sem gefin eru út eftir að samningurinn öðlast
gildi í dómsríkinu, og þegar krafist er viðurkenningar eða fullnustu á dómi eða
       opinberlega staðfestu skjali, í því ríki sem beiðni er beint til.
Þó skulu dómar, sem kveðnir eru upp eftir að samningur þessi öðlast gildi milli
  dómsríkisins og þess ríkis sem beiðni er beint til, í málum, sem höfðuð eru
 fyrir þann tíma, viðurkenndir og þeim fullnægt samkvæmt ákvæðum III. hluta ef
 dómsvald dómstólsins byggðist á hliðstæðum reglum og eru í II. hluta samnings
þessa eða í samningi sem í gildi var milli dómsríkisins og þess ríkis sem beiðni
                      er beint til þegar málið var höfðað.
Ef ágreiningur aðila varðar samning og þeir höfðu skriflega samið um það áður en
  samningur þessi öðlast gildi að írskar réttarreglur eða réttarreglur í hluta
    Stóra-Bretlands og Norður-Írlands skuli gilda um samninginn skulu írskir
  dómstólar eða dómstólar í þeim hluta Stóra-Bretlands og Norður-Írlands halda
                              dómsvaldi í málinu.
54. gr. A. Í þrjú ár frá því að samningur þessi öðlast gildi gagnvart Danmörku,
 Grikklandi, Írlandi, Íslandi, Noregi, Finnlandi eða Svíþjóð, eftir því sem við
   á, skal dómsvald dómstóla þeirra í sjóréttarmálum ekki einungis fara eftir
  ákvæðum II. hluta heldur einnig eftir ákvæðum í 1.7. tölul. hér á eftir. Þó
     skulu ákvæði þessi falla úr gildi gagnvart hverju þessara ríkja þegar
 alþjóðasamningur um kyrrsetningu hafskipa, sem undirritaður var í Brussel 10.
                      maí 1952, öðlast gildi gagnvart því.
       1. Mann, sem á heimili í samningsríki, má lögsækja fyrir dómstólum í
 einhverju hinna áðurnefndu ríkja vegna sjóréttarkröfu ef skip það, sem krafan
 varðar, eða eitthvert annað skip í eigu hans hefur verið kyrrsett með ákvörðun
 dómstóls í því ríki til tryggingar kröfunni eða kyrrsetja hefði mátt skipið ef
              ábyrgð eða önnur trygging hefði ekki verið sett og:
                      a) kröfuhafi á heimili í því ríki, eða
                    b) til kröfunnar stofnaðist í því ríki, eða
    c) krafan hefur stofnast í þeirri ferð sem skip var í þegar kyrrsetning fór
                       fram eða hefði mátt fara fram, eða
    d) krafan stafar af árekstri eða tjóni sem skip hefur valdið öðru skipi eða
 mönnum eða munum um borð í öðru hvoru þeirra vegna athafnar eða vanrækslu við
             stjórntök eða vegna þess að reglum var ekki fylgt, eða
                         e) krafan er vegna björgunar, eða
      f) krafan er tryggð með veði eða öðrum tryggingarrétti í hinu kyrrsetta
                                     skipi.
     2. Kröfuhafi getur komið fram kyrrsetningu á því skipi sem sjóréttarkrafa
hans varðar eða á einhverju öðru skipi í eigu sama aðila og átti það skip þegar
til kröfunnar stofnaðist. Þó má einungis kyrrsetja sama skip og sjóréttarkrafan
 varðar vegna þeirra krafna sem nefndar eru í o-, p- og q-lið 5. tölul. í grein
                                    þessari.
    3. Skip skal talið í eigu sama eiganda þegar allir eignarhlutar í því eru í
                           eigu sama manns eða manna.
    4. Þegar um skipsleigu (þurrleigu) er að ræða og leigutaki er einn ábyrgur
   fyrir sjóréttarkröfu vegna þess skips getur kröfuhafi kyrrsett skipið eða
 eitthvert annað skip sem leigutaki á en ekki má kyrrsetja annað skip eigandans
 vegna slíkrar kröfu. Sama gildir ávallt þegar annar maður en eigandi skips er
                  ábyrgur fyrir sjóréttarkröfu vegna skipsins.
     5. Með sjóréttarkröfu er átt við kröfu sem rekja má til eins eða fleiri
                              eftirfarandi atriða:
              a) tjóns sem skip veldur með árekstri eða á annan hátt,
   b) mannsláts eða líkamstjóns sem skip hefur valdið eða verður í tengslum við
                                 rekstur skips,
                                   c) björgunar,
   d) samnings um notkun skips eða leigu samkvæmt skriflegum farmsamningi eða á
                                  annan hátt,
    e) samnings um flutning á vörum með skipi samkvæmt skriflegum farmsamningi
                               eða á annan hátt,
        f) tjóns á vörum, þar á meðal farangri, sem fluttar eru með skipi,
                             g) sameiginlegs sjótjóns,
                   h) neyðarláns sem skipstjóri tekur (sjólán),
                                    i) dráttar,
                                   j) hafnsögu,
    k) afhendingar á vörum eða efni til rekstrar eða viðhalds skips án tillits
                       til þess hvar afhending fór fram,
     l) smíði eða viðgerðar á skipi, búnaðar til skips eða gjalda og kostnaðar
                               vegna hafnarlegu,
                    m) launa skipstjóra, yfirmanna og áhafnar,
        n) útlagðs kostnaðar skipstjóra og útlagðs kostnaðar farmsendanda,
      farmsamningshafa eða umboðsmanna fyrir hönd skips eða eiganda þess,
                       o) ágreinings um eignarrétt á skipi,
     p) ágreinings milli sameigenda skips um eignarhlut í því, umráð þess eða
                           rekstur eða tekjur af því,
                 q) veðréttar eða annars tryggingarréttar í skipi.
   6. Í Danmörku skal litið svo á að hugtakið kyrrsetning taki einnig, að því
 er varðar sjóréttarkröfur samkvæmt o- og p-lið 5. tölul. í grein þessari, til
  forbud þar sem það er eina réttarfarsúrræðið vegna slíkra krafna samkvæmt
              646.653. gr. réttarfarslaga (lov om rettens pleje).
    7. Á Íslandi skal litið svo á að hugtakið kyrrsetning taki einnig, að því
 er varðar sjóréttarkröfur samkvæmt o- og p-lið 5. tölul. í grein þessari, til
 lögbanns þar sem það er eina réttarfarsúrræðið vegna slíkra krafna samkvæmt
                  III. kafla laga um kyrrsetningu og lögbann.

        VII. hluti. Afstaða til Brusselsamningsins og annarra samninga.
  54. gr. B. 1. Samningur þessi hindrar ekki að aðildarríki Evrópubandalaganna
 beiti samningi um dómsvald og um fullnustu dóma í einkamálum, sem undirritaður
         var í Brussel 27. september 1968, eða bókun um túlkun dómstóls
Evrópubandalaganna á þeim samningi, sem undirrituð var í Lúxemborg 3. júní 1971,
eins og þeim hefur verið breytt með aðildarsamningum ríkja Evrópubandalaganna að
  þeim samningi og bókun, en samningar þessir allir og bókunin eru hér á eftir
                          nefnd Brusselsamningurinn.
                     2. Samningi þessum skal þó ávallt beita:
    a) við úrlausn um dómsvald ef varnaraðili á heimili í samningsríki sem ekki
 er aðili að Evrópubandalögunum eða ef dómstólum í slíku samningsríki er veitt
                  dómsvald með 16. eða 17. gr. samnings þessa,
    b) um litis pendens eða skyldar kröfur, sbr. 21. og 22. gr., þegar mál er
höfðað í samningsríki sem ekki er aðili að Evrópubandalögunum og í samningsríki
                      sem er aðili að Evrópubandalögunum,
    c) við úrlausn um viðurkenningu og fullnustu þegar annaðhvort dómsríkið eða
    ríki það, sem beiðni er beint til, er ekki aðili að Evrópubandalögunum.
       3. Auk þeirra ástæðna, sem tilgreindar eru í III. hluta, má synja um
viðurkenningu eða fullnustu ef þær reglur, sem dómstóllinn hefur byggt dómsvald
      sitt á, eru aðrar en þær sem af samningi þessum leiðir og krafist er
viðurkenningar eða fullnustu hjá aðila sem á heimili í samningsríki sem ekki er
  aðili að Evrópubandalögunum, nema dóminn megi ella viðurkenna eða honum megi
          fullnægja samkvæmt lögum í því ríki sem beiðni er beint til.
 55. gr. Að öðru leyti en því, sem leiðir af 2. mgr. 54. gr. og 56. gr., kemur
  samningur þessi, hvað aðildarríki hans varðar, í stað eftirfarandi samninga
                        milli tveggja þeirra eða fleiri:
        samnings milli Sviss og Frakklands um dómsvald og fullnustu dóma í
             einkamálum sem undirritaður var í París 15. júní 1869,
    samnings milli Sviss og Spánar um gagnkvæma fullnustu dóma í einkamálum sem
                  undirritaður var í Madríd 19. nóvember 1896,
     samnings milli Sviss og Þýska ríkisins um viðurkenningu og fullnustu dóma
          og gerðardóma sem undirritaður var í Bern 2. nóvember 1929,
       samnings milli Íslands, Danmerkur, Finnlands, Noregs og Svíþjóðar um
viðurkenningu dóma og fullnægju þeirra sem undirritaður var í Kaupmannahöfn 16.
                                   mars 1932,
       samnings milli Sviss og Ítalíu um viðurkenningu og fullnustu dóma sem
                     undirritaður var í Róm 3. janúar 1933,
      samnings milli Svíþjóðar og Sviss um viðurkenningu og fullnustu dóma og
         gerðardóma sem undirritaður var í Stokkhólmi 15. janúar 1936,
         samnings milli konungsríkisins Belgíu og Austurríkis um gagnkvæma
   viðurkenningu og fullnustu dóma og opinberlega staðfestra skjala er varða
          framfærsluskyldu og undirritaður var í Vín 25. október 1957,
       samnings milli Sviss og Belgíu um viðurkenningu og fullnustu dóma og
             gerðardóma sem undirritaður var í Bern 29. apríl 1959,
    samnings milli Sambandslýðveldisins Þýskalands og Austurríkis um gagnkvæma
viðurkenningu og fullnustu dóma, sátta og opinberlega staðfestra skjala á sviði
               einkamála sem undirritaður var í Vín 6. júní 1959,
         samnings milli konungsríkisins Belgíu og Austurríkis um gagnkvæma
 viðurkenningu og fullnustu dóma, gerðardóma og opinberlega staðfestra skjala á
           sviði einkamála sem undirritaður var í Vín 16. júní 1959,
    samnings milli Austurríkis og Sviss um viðurkenningu og fullnustu dóma sem
                   undirritaður var í Bern 16. desember 1960,
      samnings milli Noregs annars vegar og Stóra-Bretlands og Norður-Írlands
    hins vegar um gagnkvæma viðurkenningu og fullnustu dóma í einkamálum sem
                   undirritaður var í Lundúnum 12. júní 1961,
         samnings milli Stóra-Bretlands og Norður-Írlands annars vegar og
Austurríkis hins vegar með ákvæðum um gagnkvæma viðurkenningu og fullnustu dóma
  í einkamálum sem undirritaður var í Vín 14. júlí 1961, ásamt breytingarbókun
                     undirritaðri í Lundúnum 6. mars 1970,
        samnings milli konungsríkisins Hollands og Austurríkis um gagnkvæma
    viðurkenningu og fullnustu dóma og opinberlega staðfestra skjala á sviði
             einkamála sem undirritaður var í Haag 6. febrúar 1963,
    samnings milli Frakklands og Austurríkis um viðurkenningu og fullnustu dóma
 og opinberlega staðfestra skjala á sviði einkamála sem undirritaður var í Vín
                                 15. júlí 1966,
      samnings milli Lúxemborgar og Austurríkis um viðurkenningu og fullnustu
 dóma og opinberlega staðfestra skjala á sviði einkamála sem undirritaður var í
                            Lúxemborg 29. júlí 1971,
     samnings milli Ítalíu og Austurríkis um viðurkenningu og fullnustu dóma,
sátta og opinberlega staðfestra skjala á sviði einkamála sem undirritaður var í
                             Róm 16. nóvember 1971,
     samnings milli Noregs og Sambandslýðveldisins Þýskalands um viðurkenningu
 og fullnustu dóma og fullnustuskjala á sviði einkamála sem undirritaður var í
                              Ósló 17. júní 1977,
       samnings milli Íslands, Danmerkur, Finnlands, Noregs og Svíþjóðar um
viðurkenningu og fullnægju á kröfum borgararéttarlegs eðlis sem undirritaður var
                       í Kaupmannahöfn 11. október 1977,
    samnings milli Austurríkis og Svíþjóðar um viðurkenningu og fullnustu dóma
       í einkamálum sem undirritaður var í Stokkhólmi 16. september 1982,
     samnings milli Austurríkis og Spánar um viðurkenningu og fullnustu dóma,
  sátta og fullnustuhæfra opinberlega staðfestra skjala á sviði einkamála sem
                    undirritaður var í Vín 17. febrúar 1984,
     samnings milli Noregs og Austurríkis um viðurkenningu og fullnustu dóma í
             einkamálum sem undirritaður var í Vín 21. maí 1984 og
    samnings milli Finnlands og Austurríkis um viðurkenningu og fullnustu dóma
           í einkamálum sem undirritaður var í Vín 17. nóvember 1986.
56. gr. Samningar þeir, sem taldir eru í 55. gr., skulu halda gildi sínu á þeim
                   sviðum sem samningur þessi tekur ekki til.
    Þeir skulu enn fremur halda gildi sínu um dóma sem kveðnir eru upp og um
   opinberlega staðfest skjöl sem gefin eru út áður en samningur þessi öðlast
                                     gildi.
57. gr. 1. Samningur þessi hefur ekki áhrif á samninga sem samningsríkin eru eða
   verða aðilar að og ákvarða dómsvald eða viðurkenningu eða fullnustu dóma á
                               tilteknum sviðum.
   2. Samningur þessi kemur ekki í veg fyrir að dómstóll í samningsríki, sem er
    aðili að samningi sem 1. mgr. tekur til, taki sér dómsvald samkvæmt þeim
samningi enda þótt varnaraðili eigi heimili í samningsríki sem ekki er aðili að
 þeim samningi. Dómstóll sá, sem mál hefur til meðferðar, skal þó ávallt beita
                        ákvæðum 20. gr. samnings þessa.
    3. Dómar, sem kveðnir eru upp í samningsríki af dómstóli sem dómsvald hefur
 samkvæmt samningi sem 1. mgr. tekur til, skulu viðurkenndir og þeim fullnægt í
    öðrum samningsríkjum í samræmi við ákvæðin í III. hluta samnings þessa.
       4. Auk þeirra ástæðna, sem tilgreindar eru í III. hluta, má synja um
viðurkenningu eða fullnustu ef ríki það, sem beiðni er beint til, er ekki aðili
að samningi sem 1. mgr. tekur til og sá maður, sem viðurkenningar eða fullnustu
er krafist hjá, á heimili í því ríki, nema dóminn megi ella viðurkenna eða honum
       megi fullnægja samkvæmt lögum í því ríki sem beiðni er beint til.
     5. Nú eru bæði dómsríkið og ríki það, sem beiðni er beint til, aðilar að
    samningi sem 1. mgr. tekur til og samningurinn tilgreinir skilyrði fyrir
viðurkenningu eða fullnustu dóma og skulu þá þau skilyrði gilda. Ávallt má beita
  ákvæðum samnings þessa um málsmeðferð til viðurkenningar og fullnustu dóma.
                               58. gr.  Engin. 
 59. gr. Samningur þessi er því ekki til fyrirstöðu að samningsríki skuldbindi
  sig gagnvart þriðja ríki með samningi um viðurkenningu og fullnustu dóma til
 þess að viðurkenna ekki dóma, sem kveðnir eru upp í öðrum samningsríkjum, gegn
  varnaraðilum sem eiga heimili eða dveljast að jafnaði í þriðja ríkinu ef svo
stendur á sem í 4. gr. segir og dóminn mátti einungis byggja á varnarþingsreglu
                       sem tilgreind er í 2. mgr. 3. gr.
 Þó má samningsríki ekki skuldbinda sig gagnvart þriðja ríki til að viðurkenna
ekki dóm sem kveðinn er upp í öðru samningsríki af dómstóli sem byggir dómsvald
  sitt á því að varnaraðili á eignir í því ríki eða á því að sóknaraðili hefur
                   komið fram aðför í eign sem er í því ríki:
    1. ef málið varðar eignarrétt eða umráðarétt yfir eigninni, miðar að því að
  öðlast ráðstöfunarrétt yfir henni eða varðar annan ágreining um eignina, eða
       2. ef eignin hefur verið sett til tryggingar kröfu sem málið varðar.

                            VIII. hluti. Lokaákvæði.
                 60. gr. Aðilar að samningi þessum geta orðið:
   a) ríki sem eru aðilar að Evrópubandalögunum eða Fríverslunarsamtökum Evrópu
             þegar samningur þessi er lagður fram til undirritunar,
     b) ríki sem gerast aðilar að Evrópubandalögunum eða Fríverslunarsamtökum
       Evrópu eftir að samningur þessi er lagður fram til undirritunar og
        c) ríki sem boðin verður aðild í samræmi við b-lið 1. mgr. 62. gr.
 61. gr. 1. Samning þennan skal leggja fram til undirritunar af hálfu ríkja sem
       eru aðilar að Evrópubandalögunum eða Fríverslunarsamtökum Evrópu.
     2. Samningurinn er háður fullgildingu af hálfu þeirra ríkja sem undirrita
 hann. Fullgildingarskjölin skal afhenda svissneska sambandsráðinu til vörslu.
    3. Samningurinn öðlast gildi fyrsta dag þriðja mánaðar eftir þann dag þegar
tvö ríki, og skal annað þeirra vera aðili að Evrópubandalögunum og hitt aðili að
        Fríverslunarsamtökum Evrópu, hafa afhent fullgildingarskjöl sín.
    4. Samningurinn öðlast gildi gagnvart hverju öðru ríki sem undirritar hann
  fyrsta dag þriðja mánaðar eftir að það ríki hefur afhent fullgildingarskjal
                                     sitt.
 62. gr. 1. Þegar samningur þessi hefur öðlast gildi er aðild að honum heimil:
                    a) ríkjum sem vísað er til í b-lið 60. gr.,
     b) öðrum ríkjum sem samkvæmt beiðni samningsríkis til vörsluaðilans hefur
verið boðin aðild. Vörsluaðilinn skal því aðeins bjóða viðkomandi ríki aðild að
   hann, eftir að hafa kynnt efni þeirra yfirlýsinga sem ríkið hyggst gefa í
samræmi við 63. gr., hefur fengið einróma samþykki þeirra ríkja, sem undirritað
    hafa samninginn, og samningsríkja sem vísað er til í a- og b-lið 60. gr.
      2. Ef ríki, sem gerist aðili að samningnum, óskar að leggja fram nánari
upplýsingar vegna bókunar nr. 1 skulu hafnar um það samningaviðræður. Svissneska
           sambandsráðið skal boða til samningaráðstefnu í því skyni.
     3. Gagnvart ríki, sem gerist aðili, öðlast samningurinn gildi fyrsta dag
         þriðja mánaðar eftir þann dag er aðildarskjal þess er afhent.
   4. En gagnvart ríki, sem gerist aðili og vísað er til í a- eða b-lið 1. mgr.,
  öðlast samningurinn einungis gildi að því er varðar samskipti þess og þeirra
 samningsríkja sem ekki hafa andmælt aðild þess fyrir fyrsta dag þriðja mánaðar
                       eftir að aðildarskjalið er afhent.
  63. gr. Hvert það ríki, sem gerist aðili að samningi þessum, skal, þegar það
 afhendir aðildarskjal sitt, láta í té þær upplýsingar sem þörf er á vegna 3.,
32., 37., 40., 41. og 55. gr. samnings þessa og veita, ef það á við, þær nánari
 upplýsingar sem mælt var fyrir um við samningaviðræðurnar vegna bókunar nr. 1.
      64. gr. 1. Samningur þessi er í fyrstu gerður til fimm ára talið frá
 gildistökudegi samkvæmt 3. mgr. 61. gr. og á það einnig við um ríki sem síðar
                   fullgilda hann eða gerast aðilar að honum.
    2. Að loknu fimm ára tímabilinu framlengist samningurinn sjálfkrafa um eitt
                                   ár í senn.
    3. Að loknu fimm ára tímabilinu getur sérhvert samningsríki, hvenær sem er,
      sagt samningnum upp með tilkynningu til svissneska sambandsráðsins.
     4. Uppsögnin öðlast gildi við lok þess almanaksárs þegar sex mánuðir eru
 liðnir frá þeim degi er svissneska sambandsráðið veitti tilkynningu um uppsögn
                                    viðtöku.
              65. gr. Eftirtaldar bókanir fylgja samningi þessum:
        bókun nr. 1 um tiltekin atriði varðandi varnarþing, málsmeðferð og
                                   fullnustu,
                    bókun nr. 2 um samræmda túlkun samningsins,
                          bókun nr. 3 um beitingu 57. gr.
        Bókanir þessar skulu teljast óaðskiljanlegur hluti samningsins.
 66. gr. Sérhvert samningsríki getur farið fram á endurskoðun samnings þessa. Í
því skyni skal svissneska sambandsráðið boða til endurskoðunarráðstefnu áður en
          sex mánuðir eru liðnir frá því farið var fram á endurskoðun.
67. gr. Svissneska sambandsráðið skal tilkynna þeim ríkjum, sem áttu fulltrúa á
ráðstefnu stjórnarerindreka í Lúganó og þeim ríkjum sem síðar hafa gerst aðilar
                               að samningnum, um:
             a) afhendingu sérhvers fullgildingar- eða aðildarskjals,
            b) gildistökudaga samnings þessa gagnvart samningsríkjunum,
              c) sérhverja uppsögn sem móttekin er samkvæmt 64. gr.,
     d) sérhverja yfirlýsingu sem móttekin er samkvæmt I. gr. a í bókun nr. 1,
     e) sérhverja yfirlýsingu sem móttekin er samkvæmt I. gr. b í bókun nr. 1,
     f) sérhverja yfirlýsingu sem móttekin er samkvæmt IV. gr. í bókun nr. 1,
        g) sérhverja tilkynningu sem gerð er samkæmt VI. gr. í bókun nr. 1.
68. gr. Samningur þessi, sem gerður er í einu frumriti á dönsku, ensku, finnsku,
   frönsku, grísku, hollensku, írsku, íslensku, ítölsku, norsku, portúgölsku,
 spænsku, sænsku og þýsku, þar sem allir fjórtán textarnir eru jafngildir, skal
 varðveittur í skjalasafni svissneska sambandsráðsins. Svissneska sambandsráðið
skal senda staðfest afrit samningsins til ríkisstjórnar sérhvers ríkis sem átti
 fulltrúa á ráðstefnu stjórnarerindreka í Lúganó og til ríkisstjórnar sérhvers
                     ríkis sem aðili gerist að samningnum.

 BÓKUN NR. 1 um tiltekin atriði varðandi varnarþing, málsmeðferð og fullnustu.
    SAMNINGSAÐILAR HAFA KOMIÐ SÉR SAMAN UM EFTIRFARANDI ÁKVÆÐI SEM SKULU FYLGJA
                                  SAMNINGNUM:
 I. gr. Nú er maður, sem á heimili í Lúxemborg, lögsóttur fyrir dómstóli í öðru
 samningsríki samkvæmt 1. tölul. 5. gr. og getur hann þá mótmælt dómsvaldi þess
 dómstóls. Sæki varnaraðili ekki þing skal dómstóllinn sjálfkrafa vísa máli frá
                                     dómi.
  Samningur um varnarþing, sem um ræðir í 17. gr., gildir því aðeins gagnvart
    manni sem á heimili í Lúxemborg að hann hafi samþykkt það berum orðum og
                           sérstaklega hverju sinni.
  I. gr. a. 1. Sviss áskilur sér rétt til að lýsa því yfir þegar það afhendir
 fullgildingarskjal sitt að dómur, sem kveðinn er upp í öðru samningsríki, muni
hvorki verða viðurkenndur né honum fullnægt í Sviss ef eftirtöldum skilyrðum er
                                   fullnægt:
   a) dómsvald þess dómstóls, sem kvað dóminn upp, byggist einungis á 1. tölul.
                           5. gr. samnings þessa, og
   b) varnaraðili átti heimili í Sviss þegar málið var höfðað; hvað grein þessa
varðar telst félag eða önnur lögpersóna eiga heimili í Sviss ef hún á þar skráð
            aðsetur og aðalstöðvar starfseminnar eru þar í reynd, og
   c) varnaraðili andmælir viðurkenningu eða fullnustu dómsins í Sviss enda hafi
hann ekki afsalað sér rétti til að bera fyrir sig þá yfirlýsingu sem gert er ráð
                           fyrir í þessari málsgrein.
    2. Fyrirvara þessum skal ekki beita að því leyti sem undanþága hefur verið
veitt frá 59. gr. svissnesku sambandsstjórnarskrárinnar þegar viðurkenningar eða
fullnustu er leitað. Ríkisstjórn Sviss skal tilkynna þeim ríkjum, sem undirrita
     samning þennan, og þeim ríkjum, sem gerast aðilar að honum, um slíkar
                                  undanþágur.
     3. Fyrirvari þessi fellur úr gildi 31. desember 1999. Hann má afturkalla
                                 hvenær sem er.
  I. gr. b. Sérhvert samningsríki getur lýst því yfir við undirritun eða þegar
 fullgildingar- eða aðildarskjal er afhent að það áskilji sér rétt, þrátt fyrir
ákvæði 28. gr., til að synja um viðurkenningu og fullnustu dóma sem kveðnir eru
 upp í öðrum samningsríkjum ef dómsvald dómstólsins í dómsríkinu samkvæmt b-lið
1. tölul. 16. gr. byggist einungis á heimili varnaraðila í dómsríkinu og eignin
                er á landsvæði þess ríkis sem fyrirvarann gerði.
 II. gr. Án þess að raskað sé gildi ákvæða í landslögum, sem betri rétt veita,
 geta þeir, sem eiga heimili í samningsríki og sæta málshöfðun, vegna brots sem
framið var af gáleysi, fyrir sakadómi í öðru samningsríki þar sem þeir eru ekki
ríkisborgarar, valið sér löghæfan mann til að annast vörn sína, einnig þótt þeir
                         mæti ekki sjálfir fyrir dómi.
  Dómstóll sá, sem með málið fer, getur þó ákveðið að viðkomandi skuli sjálfur
koma fyrir dóm; komi hann ekki fyrir dóm þarf hvorki að viðurkenna né fullnægja
  í öðrum samningsríkjum dómi að því er tekur til kröfu borgararéttar eðlis ef
              hann átti þess ekki kost að taka til varna í málinu.
 III. gr. Engan skatt, gjald eða þóknun, sem reiknast með hliðsjón af verðmæti
       þeirra hagsmuna sem í húfi eru, má leggja á í tengslum við meðferð
            fullnustubeiðni í því ríki þar sem fullnustu er krafist.
 IV. gr. Réttarskjöl og utanréttarskjöl, sem gerð hafa verið í samningsríki og
    birta þarf manni í öðru samningsríki, skal framsenda með þeim hætti sem
          samningar eða samkomulag milli samningsríkjanna kveða á um.
 Ef ríki það, þar sem birting skal fram fara, mótmælir því ekki með yfirlýsingu
við svissneska sambandsráðið má einnig senda slík skjöl frá viðkomandi opinberum
starfsmönnum í því ríki, þar sem skjal er samið, beint til viðkomandi opinberra
  starfsmanna í því ríki þar sem viðtakanda er að finna. Skal starfsmaðurinn í
dómsríkinu þá senda samrit skjalsins til þess starfsmanns í því ríki, sem beiðni
 er send til, sem bær er til að afhenda það viðtakanda. Skjalið skal afhent með
     þeim hætti sem lög þess ríkis, sem beiðni er send til, mæla fyrir um.
Afhendingin skal staðfest með vottorði sem senda skal beint til starfsmannsins í
                                  dómsríkinu.
  V. gr. Reglu 2. tölul. 6. gr. og 10. gr. um varnarþing í sakaukamálum eða í
 öðrum málum gegn þriðja manni má ekki beita í Sambandslýðveldinu Þýskalandi, á
  Spáni, í Austurríki eða í Sviss. Mann, sem á heimili í öðru samningsríki, má
                           lögsækja fyrir dómstólum:
     í Sambandslýðveldinu Þýskalandi samkvæmt 68., 72., 73. og 74. gr. laga um
réttarfar í einkamálum (Zivilprozessordnung) varðandi tilkynningar um málshöfðun
                               til þriðja manns,
             á Spáni samkvæmt 1482. gr. borgaralögbókar (Code civile),
           í Austurríki samkvæmt 21. gr. laga um réttarfar í einkamálum
  (Zivilprozessordnung) varðandi tilkynningar um málshöfðun til þriðja manns,
     í Sviss samkvæmt þeim ákvæðum sem eiga við um tilkynningar um málshöfðun
           til þriðja manns í kantónulögum um réttarfar í einkamálum.
Dómar, sem kveðnir eru upp í öðrum samningsríkjum í samræmi við 2. tölul. 6. gr.
     eða 10. gr., skulu viðurkenndir og þeim fullnægt í Sambandslýðveldinu
     Þýskalandi, á Spáni, í Austurríki og í Sviss samkvæmt III. hluta. Þau
réttaráhrif, sem dómar, sem kveðnir eru upp í ríkjum þessum, geta haft gagnvart
 þriðja manni með því að beita ákvæðum l. mgr., skal einnig viðurkenna í öðrum
                                samningsríkjum.
V. gr. a. Í málum, sem varða framfærsluskyldu, tekur hugtakið dómstóll einnig
                 til danskra, íslenskra og norskra stjórnvalda.
         Í einkamálum tekur hugtakið dómstóll einnig til hins finnska
                        ulosotonhaltija/överexekutor.
V. gr. b. Í málum milli skipstjóra og einhvers í áhöfn hafskips, sem skráð er í
    Danmörku, í Grikklandi, á Írlandi, á Íslandi, í Noregi, í Portúgal eða í
Svíþjóð, um kaup eða önnur starfskjör skal dómstóll í samningsríki athuga hvort
  sendierindreka þeim eða ræðiserindreka, sem ber ábyrgð á skipinu, hafi verið
  tilkynnt um ágreininginn. Skal dómstóllinn fresta málinu á meðan honum hefur
    ekki verið tilkynnt um það. Hann skal sjálfkrafa vísa málinu frá dómi ef
erindrekinn, þegar honum hefur verið tilkynnt um málið, hefur nýtt þær heimildir
 sem honum eru veittar í samningi um ræðissamband eða, sé slíkum samningi ekki
 til að dreifa, mótmælt dómsvaldinu innan þess frests sem til þess hefur verið
                                    veittur.
                              V. gr. c.  Engin. 
        V. gr. d. Að öðru leyti en því, sem greinir um lögsögu Evrópsku
einkaleyfisskrifstofunnar samkvæmt samningi um veitingu evrópskra einkaleyfa sem
undirritaður var í München 5. október 1973, skulu dómstólar hvers samningsríkis
  einir hafa dómsvald, án tillits til heimilis, í málum um skráningu eða gildi
    evrópsks einkaleyfis sem veitt er fyrir það ríki og einkaleyfið er ekki
bandalagseinkaleyfi samkvæmt 86. gr. í samningi um evrópsk einkaleyfi fyrir hinn
    sameiginlega markað sem undirritaður var í Lúxemborg 15. desember 1975.
VI. gr. Samningsríkin skulu tilkynna svissneska sambandsráðinu um texta sérhvers
ákvæðis í löggjöf þeirra sem annaðhvort breytir þeim ákvæðum í lögum þeirra, sem
 nefnd eru í samningnum, eða skrá þeirri um dómstóla sem kemur fram í 2. kafla
                                  III. hluta.

                  BÓKUN NR. 2 um samræmda túlkun samningsins.
                                   Inngangur.
                                  SAMNINGSAÐILAR
                       SEM VÍSA til 65. gr. samnings þessa,
    SEM HAFA Í HUGA hin nánu tengsl milli samnings þessa og Brusselsamningsins,
    SEM HAFA Í HUGA að dómstóll Evrópubandalaganna hefur samkvæmt bókun frá 3.
  júní 1971 vald til þess að skera úr um túlkun á ákvæðum Brusselsamningsins,
        SEM ER KUNNUGT um úrlausnir dómstóls Evrópubandalaganna um túlkun á
              Brusselsamningnum fram að undirritun samnings þessa,
        SEM HAFA Í HUGA að samningaviðræður þær, sem voru undanfari þess að
    samningurinn var gerður, voru byggðar á Brusselsamningnum í ljósi þeirra
                                   úrlausna,
   SEM VILJA, með fullri virðingu fyrir sjálfstæði dómstólanna, koma í veg fyrir
mismunandi túlkun og ná eins samræmdri túlkun og unnt er á ákvæðum samningsins,
   og á ákvæðum þessa samnings og þeim ákvæðum Brusselsamningsins sem í öllum
                  meginatriðum eru tekin upp í þennan samning,
                        HAFA ORÐIÐ ÁSÁTTIR UM EFTIRFARANDI:
  1. gr. Dómstólar hvers samningsríkis skulu, þegar þeir beita og túlka ákvæði
  samningsins, taka réttmætt tillit til þeirra meginsjónarmiða sem fram koma í
 úrlausnum dómstóla annarra samningsríkja sem máli skipta og varða ákvæði þessa
                                   samnings.
   2. gr. 1. Samningsaðilar eru ásáttir um að koma á kerfi til að skiptast á
upplýsingum um dóma sem kveðnir eru upp samkvæmt samningi þessum, svo og um dóma
  sem máli skipta og kveðnir eru upp samkvæmt Brusselsamningnum. Í kerfi þessu
                                  skal felast:
    að þar til bær stjórnvöld sendi til sérstakrar miðstöðvar dóma sem kveðnir
   hafa verið upp á æðsta dómstigi og af dómstóli Evrópubandalaganna, svo og
  endanlega dóma sem sérstaka þýðingu hafa og kveðnir hafa verið upp samkvæmt
                     samningi þessum eða Brusselsamningnum,
      að miðstöðin flokki dóma þessa og semji og birti, eins og þörf krefur,
                             þýðingar og úrdrætti,
    að miðstöðin framsendi þau skjöl, sem máli skipta, til lögbærra stjórnvalda
í öllum ríkjum sem undirritað hafa samninginn eða gerst aðilar að honum, svo og
                      framkvæmdanefnd Evrópubandalaganna.
              2. Miðstöðin er hjá ritara dómstóls Evrópubandalaganna.
            3. gr. 1. Stofna skal fastanefnd vegna bókunar þessarar.
      2. Í nefndinni skulu eiga sæti fulltrúar tilnefndir af hverju ríki sem
           undirritað hefur samning þennan eða gerst aðili að honum.
   3. Evrópubandalögin (framkvæmdanefnd, dómstóll og aðalskrifstofa ráðsins) og
 Fríverslunarsamtök Evrópu mega sækja fundi nefndarinnar sem áheyrnarfulltrúar.
  4. gr. 1. Að ósk samningsaðila skal vörsluaðili samningsins boða til funda í
nefndinni til að skiptast á skoðunum um hvernig samningurinn reynist, og einkum
                                       um
        þróun fordæmisreglna samkvæmt þeim dómum sem sendir eru samkvæmt 1.
                            undirlið 1. mgr. 2. gr.,
                           beitingu 57. gr. samningsins.
   2. Í ljósi þessara skoðanaskipta getur nefndin einnig kannað hvort ástæða sé
         til að endurskoða einstök atriði samningsins og gert tillögur.

                        BÓKUN NR. 3 um beitingu 57. gr.
               SAMNINGSAÐILAR HAFA ORÐIÐ ÁSÁTTIR UM EFTIRFARANDI:
   1. Ákvæði sem mæla fyrir um dómsvald eða viðurkenningu eða fullnustu dóma, að
því er varðar tiltekin málefni, og felast eða munu felast í ákvörðunum stofnana
   Evrópubandalaganna, skal, hvað samninginn varðar, fara með á sama hátt og
                 samninga þá sem vísað er til í 1. mgr. 57. gr.
         2. Nú telur samningsríki að ákvæði, sem felst í ákvörðun stofnana
 Evrópubandalaganna, samrýmist ekki samningnum og skulu samningsríkin þá þegar
   íhuga að breyta samningnum samkvæmt 66. gr., án þess þó að raskað sé gildi
            þeirrar málsmeðferðar sem kveðið er á um í bókun nr. 2.

    YFIRLÝSING frá fulltrúum ríkisstjórna þeirra ríkja, sem hafa undirritað
Lúganósamninginn og eru aðilar að Evrópubandalögunum, um bókun nr. 3 um beitingu
                              57. gr. samningsins.
      Við undirritun samnings um dómsvald og um fullnustu dóma í einkamálum í
                           Lúganó 16. september 1988
            LÝSA FULLTRÚAR RÍKISSTJÓRNA AÐILDARRÍKJA EVRÓPUBANDALAGANNA
         SEM HAFA Í HUGA þær skuldbindingar sem teknar hafa verið gagnvart
                   aðildarríkjum Fríverslunarsamtaka Evrópu,
      SEM ER UMHUGAÐ um að skaða ekki þá réttareiningu sem stofnað er til með
                                  samningnum,
    ÞVÍ YFIR að þau muni gera allar ráðstafanir, sem í þeirra valdi standa, til
    að tryggja að virtar verði þær reglur um dómsvald og um viðurkenningu og
    fullnustu dóma sem settar eru með samningnum þegar undirbúnar verða þær
    ákvarðanir sem fjallað er um í 1. mgr. bókunar nr. 3 um beitingu 57. gr.

     YFIRLÝSING frá fulltrúum ríkisstjórna þeirra ríkja sem hafa undirritað
             Lúganósamninginn og eru aðilar að Evrópubandalögunum.
      Við undirritun samnings um dómsvald og um fullnustu dóma í einkamálum í
                           Lúganó 16. september 1988
            LÝSA FULLTRÚAR RÍKISSTJÓRNA AÐILDARRÍKJA EVRÓPUBANDALAGANNA
     ÞVÍ YFIR að þau telja rétt að dómstóll Evrópubandalaganna taki við túlkun
     Brusselsamningsins réttmætt tillit til fordæma sem úrlausnir samkvæmt
                            Lúganósamningnum veita.

     YFIRLÝSING frá fulltrúum ríkisstjórna þeirra ríkja sem hafa undirritað
         Lúganósamninginn og eru aðilar að Fríverslunarsamtökum Evrópu.
      Við undirritun samnings um dómsvald og um fullnustu dóma í einkamálum í
                           Lúganó 16. september 1988
        LÝSA FULLTRÚAR RÍKISSTJÓRNA AÐILDARRÍKJA FRÍVERSLUNARSAMTAKA EVRÓPU
    ÞVÍ YFIR að þau telja rétt að dómstólar þeirra taki við túlkun samningsins
    réttmætt tillit til fordæma sem úrlausnir dómstóls Evrópubandalaganna og
      dómstóla í aðildarríkjum Evrópubandalaganna veita hvað varðar ákvæði
 Brusselsamningsins sem í öllum meginatriðum eru tekin upp í Lúganósamninginn.

References

   Visible links
   1. http://www.althingi.is/dba-bin/lawformpr.pl?lnr=1995068
