
   --------------------------------------------------------------------------

                                  Sjómannalög

                              1985 nr. 35 19. júní

   --------------------------------------------------------------------------

                 Ferill málsins á Alþingi.   Frumvarp til laga.

  Tóku gildi 1. júlí 1985. Breytt með l. 53/1990 (tóku gildi 31. maí 1990), l.
  92/1991 (tóku gildi 1. júlí 1992 nema 103. gr. sem tók gildi 9. jan. 1992),
[1]l. 50/1993 (tóku gildi 1. júlí 1993), l. 7/1996 (tóku gildi 1. okt. 1996), l.
82/1998 (tóku gildi 1. okt. 1998), 31/2003 (tóku gildi skv. fyrirmælum í 4. gr.;
EES-samningurinn: XVIII. viðauki tilskipun 93/104/EB og 1999/63/EB), l. 59/2003
   (tóku gildi 7. apríl 2003) og [2]l. 88/2008 (taka gildi 1. jan. 2009 nema
                   brbákv. VII sem tók gildi 21. júní 2008).

                            I. kafli. Almenn ákvæði.
  1. gr. Lög þessi gilda um alla sjómenn á íslenskum skipum. Samgönguráðherra
getur sett reglur um að tiltekin ákvæði laga þessara eða lögin í heild taki ekki
  til sjómanna á einstökum flokkum skipa, svo og sjómanna á skipum sem eigi ná
                           tiltekinni lágmarksstærð.
 2. gr. Eftirtalin ákvæði laga þessara gilda, eftir því sem við á, um menn sem
    ráðnir eru á skip af útgerðarmanni eða skipstjóra til annarra starfa en
 skipsstarfa og um menn sem ráðnir hafa verið á skip af öðrum en útgerðarmanni
                                eða skipstjóra:
                        1. 2. mgr. 8. gr. um lágmarksaldur,
                   2. 3. mgr. 8. gr. og 33. gr. um læknisskoðun,
       3. 17. gr. um rétt konu til að fara úr skiprúmi ef hún verður vanfær,
    4. 26. gr. um rétt til launa, ferðakostnaðar o.fl. ef skip ferst eða verður
                                 dæmt óbætandi,
   5. 5. mgr. 37. gr. um greiðsluskyldu ríkissjóðs á kostnaði vegna umönnunar og
                    heimferðar sökum kynsjúkdóms og berkla,
    6. 38. gr. um greiðsluskyldu ríkissjóðs á tilteknum kostnaði vegna sjómanns
                        sem er veikur eða hefur slasast,
           7. 39. gr. um skyldu skipstjóra til að annast um útför o.fl.,
       8. 2. mgr. 41. gr. um greiðsluskyldu ríkissjóðs á kostnaði við útför,
          9. 2. og 3. mgr. 57. gr. um varnir gegn slysum og heilsutjóni,
        10. 58. gr. og 1. mgr. 60. gr. um almenna reglu á skipi og greiðslu
                                   skaðabóta,
                   11. 61. og 62. gr. um viðurværi og hreinlæti,
                       12. 64. gr. um hvíldar- og matartíma,
             13. 67. gr. um heimild til að taka með sér varning o.fl.,
                14. 68. gr. um eigur sem skildar eru eftir um borð,
                     15. 70. og 71. gr. um agavald skipstjóra,
    16. V. kafli um brot á lögum þessum og um refsingar eftir því sem við getur
                                      átt.
3. gr. Allir þeir, sem staddir eru um borð í skipi, eru skyldir til að vinna þau
 verk eftir megni sem skipstjóri metur nauðsynleg vegna öryggis skips eða manna
                                sem á skipi eru.
 4. gr. Samtök sjómanna og útgerðarmanna geta samið um betri réttindi sjómönnum
                  til handa en leiðir af ákvæðum laga þessara.
Ákvæði laga þessara um réttindi sjómanna skulu í engu skerða fyllri rétt þeirra
                            samkvæmt kjarasamningum.
5. gr. Með skipverja er í lögum þessum átt við hvern þann sjómann sem á skip er
                            ráðinn til skipsstarfa.
Yfirmenn teljast: stýrimenn, vélstjórar, loftskeytamenn og brytar, svo og aðrir
skipverjar sem skipstjóri eða útgerðarmaður hefur ráðið til sambærilegra og/eða
                               sérhæfðra starfa.

                      II. kafli. Ráðningarsamningur o.fl.
                          1. Um samningsgerðina o.fl.
  6. gr. Útgerðarmaður skal sjá um að gerður sé skriflegur ráðningarsamningur
(skiprúmssamningur) við skipverja. Samningur skal vera í tvíriti og heldur hvor
              sínu eintaki. Í samningnum skal meðal annars greina:
         1. fullt nafn skipverja, fæðingarár og dag, heimili og nafnnúmer,
                             2. stöðu hans á skipinu,
             3. nafn og heimilisfang nánasta aðstandanda eða ættingja,
     4. ferð þá eða tímabil sem skipverjinn er ráðinn til, hvar ráðningu skuli
                   slitið og uppsagnarfrest sé um það samið,
               5. umsamið kaup, m.a. fyrir aukavinnu eða yfirvinnu,
                                6. önnur hlunnindi.
Samgönguráðuneytið getur sett nánari reglur um form og efni samninga samkvæmt 1.
    mgr. og getur jafnframt mælt fyrir um notkun sérstakra eyðublaða í þessu
      augnamiði og sér ráðuneytið þá einnig um útgáfu og dreifingu þeirra.
  Skipstjóri getur, í umboði útgerðarmanns, ráðið skipverja og gilda þá um það
 ákvæði 1. mgr. Skipstjóri getur einnig, með sama skilorði, vikið skipverja úr
             skiprúmi eða sagt honum upp störfum, sbr. 23.25. gr.
   Eftir því sem við verður komið skal ráðgast við yfirvélstjóra um ráðningu
 skipverja til starfa í vélarrúmi, við fyrsta stýrimann um ráðningu háseta, við
   bryta um ráðningu aðstoðarmanna hans, svo og við aðra yfirmenn um ráðningu
                               undirmanna þeirra.
   Sérhver skipverji skal hafa sjóferðabók sem samgönguráðuneytið lætur gera.
    Skipstjóri geymir sjóferðabók skipverja meðan skipverji er í skiprúminu.
         Samgönguráðherra setur nánari reglur^1) um gerð sjóferðabóka.
   Lögskráningarstjóra er skylt að afhenda sjóferðabók hverjum skipstjóra og
  skipverja í fyrsta sinn sem hann er lögskráður á íslenskt skip eða síðar ef
 sjóferðabók hefur glatast eða er fullnotuð. Skal sjóferðabókin ávallt sýnd við
                  lögskráningu og þegar sanna á siglingatíma.
                                 ^1)Rg. 162/1987.
      7. gr. Samgönguráðuneytið skal láta útbúa og kosta hentuga útgáfu af
                 sjómannalögum eins og þau eru á hverjum tíma.
Skipstjóri skal sjá til þess að um borð í skipi sé ætíð eintak af sjómannalögum,
      eins og þau eru á hverjum tíma, sem allir skipverjar geti kynnt sér.
 8. gr. Við ráðningu nýliða skal skipstjóri sjá um að nýliðanum sé leiðbeint um
störf þau sem hann á að sinna. Enn fremur skal honum sýndur björgunarbúnaður sá
  og viðvörunarbúnaður sem á skipinu er og leiðbeint um grundvallaratriði við
                                 notkun þeirra.
  [Eigi má hafa yngri mann, karl eða konu, en 15 ára við vinnu á skipi nema um
skólaskip eða æfingaskip sé að ræða. Samgönguráðherra getur sett reglur um hærra
      aldurslágmark skipverja við tiltekin störf allt upp að 18 ára aldri.
 Eigi má hafa yngri mann, karl eða konu, en 18 ára við vinnu á farþegaskipum og
  flutningaskipum að nóttu til, þ.e. tímabil sem varir í a.m.k. níu samfelldar
klukkustundir, þ.m.t. tímabilið frá miðnætti til klukkan fimm að morgni. Þetta á
þó ekki við ef um er að ræða menntun og þjálfun ungra sjómanna 1618 ára að því
              er varðar fyrirframákveðin verkefni og áætlanir.]^1)
                                      ^1)
                               ^1)L. 31/2003, 1. gr.
                             2. Um ráðningartímann.
9. gr. Sé eigi á annan veg samið skal uppsagnarfrestur á skiprúmssamningum vera
    einn mánuður nema á íslenskum fiskiskipum sjö dagar. Uppsagnarfrestur er
                                  gagnkvæmur.
  Uppsagnarfrestur á skiprúmssamningi yfirmanns skal vera þrír mánuðir nema um
annað hafi sérstaklega verið samið og á það einnig við um skipverja sem starfað
   hefur sem afleysingamaður í yfirmannsstöðu í níu mánuði samfleytt hjá sama
                                 útgerðarmanni.
  10. gr. Hafi eigi verið samið um hvar skipverji fer af skipi verður samningi
  einungis sagt upp á þann veg að skipverji fari af skipi í íslenskri höfn sem
   skipið kemur til. Útgerðarmaður, sem sagt hefur skipverja upp starfi, skal
  greiða eðlilegan ferðakostnað hans til útgerðarstaðar skips eða til heimilis
                hans hafi það eigi í för með sér meiri kostnað.
 Eigi skipverji ekki heimili á Íslandi eða hafi hann ekki verið ráðinn á skip í
  íslenskri höfn er unnt að segja samningi upp á þann veg að skipverji fari úr
   skiprúmi í erlendri höfn. Þetta á þó ekki við um hafnir þar sem skip kemur
  einungis til mjög stuttrar dvalar svo sem til að taka eldsneyti eða vistir,
   vegna minni háttar viðgerða eða til að færa sjúkan skipverja á land eða ef
                       einungis er um neyðarhöfn að ræða.
  Sé skipverji ráðinn um ákveðinn tíma eða hafi hann sagt upp stöðu sinni með
  tilteknum uppsagnarfresti og endi ráðningarsamningur meðan skip er í ferð þá
skal samningurinn gilda þar til skipið kemur til hafnar. Þetta gildir þó ekki um
                   þær hafnir erlendis sem um getur í 2. mgr.
  Sé skipverji ráðinn um ákveðinn tíma eða til ákveðinnar ferðar og verði hann
kyrr á skipinu eftir að ráðningartíminn er liðinn eða ferðinni er lokið en eigi
 gerður nýr samningur um höfn þá þar sem skipverji skal víkja úr skiprúmi gilda
         ákvæði 9. gr. og 1. og 2. mgr. þessarar greinar eftir atvikum.
11. gr. Skipverji, sem verið hefur í sama skiprúmi eða verið hefur á skipum sama
  útgerðarmanns í níu mánuði og sem sagt hefur upp samningi sínum með umsömdum
  uppsagnarfresti, getur, þó að annað hafi verið ákveðið í samningi, farið úr
skiprúmi í hvaða höfn sem vera skal nema erindi skips í höfn sé það sem um getur
                               í 2. mgr. 10. gr.
12. gr. Ef gefa skal sjóferðaskýrslu eða halda sjóferðapróf er skipverji skyldur
 til að dvelja þar á staðnum þar til því er lokið gegn kaupi og dvalarkostnaði
                                   þann tíma.
 13. gr. Skipverja, sem rétt hefur til að fara úr skiprúmi, skal skylt að vinna
 nauðsynleg störf á skipinu sé þess krafist, þó eigi lengur en í 48 stundir frá
 því að skip kom til hafnar. Þetta á þó eigi við um lausn úr skiprúmi skv. 18.
                                      gr.
 14. gr. Ef yfirvöld í erlendri höfn, þar sem skipverji skyldi fara úr skiprúmi
  af hvaða ástæðu sem er, banna honum landvist eða heimta þær tryggingar fyrir
landvistarleyfi hans er hann eigi getur sett getur hann krafist þess að vera enn
  um sinn á skipinu þar til það kemur til hafnar þar sem hann getur yfirgefið
 skipið en skylt er honum þá að gegna áfram stöðu sinni á skipinu fram til þess
                        tíma eftir ákvörðun skipstjóra.
   15. gr. Skipverji, sem á lögheimili á Íslandi og hefur ekki getað farið úr
skiprúmi í íslenskri höfn á síðustu fjórum mánuðum, á rétt á ókeypis heimferð ef
hann hefur verið á sama skipi eða hjá sama útgerðarmanni samfleytt í níu mánuði.
         Ríkissjóður og útgerðarmaður greiða ferðakostnað til helminga.
Heimilt er að draga heimsendingu í allt að einn mánuð ef þess má vænta að skipið
komi innan þess tíma til hafnar þaðan sem töluvert ódýrara eða auðveldara er að
                               hefja heimferðina.
Skipverja ber að tilkynna skipstjóra um vilja sinn til heimferðar með minnst 20
                                daga fyrirvara.
           3. Um rétt skipverja til að krefjast lausnar úr skiprúmi.
   16. gr. Ef skipverji sannar að hann hafi, eftir að ráðningarsamningur var
gerður, fengið kost á hærri stöðu á öðru skipi eða aðstæður hans hafa breyst svo
   frá því að hann réð sig á skipið að það sé velferðarmál fyrir hann að geta
 losnað úr skiprúmi þá á hann rétt til þess að krefjast lausnar úr skiprúmi ef
    hann fær annan dugandi mann í sinn stað enda auki það ekki útgerðarmanni
                                    kostnað.
Þegar þannig stendur á á skipverji aðeins rétt á kaupi fyrir þann tíma sem hann
                                er í skiprúminu.
 17. gr. Ef kona, sem er skipverji, verður vanfær getur hún krafist lausnar úr
skiprúmi ef hagsmunir hennar eða barnsins krefjast þess og á hún þá aðeins rétt
               á kaupi fyrir þann tíma sem hún var í skiprúminu.
18. gr. Ef skipverji fær, eftir að skiprúmssamningur var gerður, vitneskju um að
  maki hans, barn eða foreldri hafi látist eða orðið fyrir alvarlegu slysi eða
  veikindum getur hann krafist lausnar úr skiprúmi og á hann þá aðeins rétt á
                kaupi fyrir þann tíma sem hann var í skiprúminu.
            19. gr. Skipverji getur krafist lausnar úr skiprúmi ef:
    1. skipið verður óhaffært eða íbúðir skipverja eru heilsuspillandi að mati
               réttra yfirvalda og skipstjóri bætir eigi úr því,
           2. skipstjóri neitar að skoðun fari fram samkvæmt 63. gr. eða
   3. skipverji hefur orðið að þola misþyrmingar á skipinu og skipstjóri veitir
               honum eigi vernd þótt eftir því hafi verið leitað.
  Skipverji, sem fær lausn úr skiprúmi eftir ákvæðum 1. mgr., á rétt á bótum,
          ferðakostnaði og fæðiskostnaði eftir því sem segir í 25. gr.
  20. gr. Skipverji getur krafist lausnar úr skiprúmi ef í ljós kemur eftir að
                         hann var ráðinn í skiprúm að:
      1. hætta er á að skipið verði hernumið eða verði fyrir tjóni af völdum
     hernaðar eða þess háttar hætta eykst til muna frá því sem áður var eða
   2. illkynjuð farsótt geisar á áætlunarstað skipsins eða á öðrum þeim stað þar
                         sem skipinu er ætluð viðkoma.
   Skipverji skal bera fram kröfu um lausn af þessum sökum svo skjótt sem við
  verður komið eftir að hann fær vitneskju um aðstæður. Sé ferð þá eigi hafin
 hefur hann rétt til að krefjast lausnar þegar í stað en ella í fyrstu höfn sem
          skipið kemur í eftir að hann fékk vitneskju um þessi atvik.
Fái skipverji lausn af þeim ástæðum sem frá er greint í 1. mgr. á hann rétt á að
   útgerðarmaður greiði helming ferðakostnaðar hans til heimilis hans eða til
    ráðningarstaðar ef útgerðarmaður kýs það heldur. Hafi útgerðarmaður eða
skipstjóri vitað af ástandi því sem greinir í 1. mgr. skal útgerðarmaður greiða
                         allan ferðakostnað skipverja.
  Ákvæði 3. mgr. á þó ekki við ef unnt reynist að útvega skipverja sambærilega
   stöðu á öðru íslensku skipi eða á skipi, sem tekið hefur verið á leigu af
       íslenskum útgerðarmanni, þar í höfn sem skipverji fer úr skiprúmi.
 21. gr. Ef skipverji er ráðinn til ákveðinnar ferðar og ferðinni er breytt til
muna á hann rétt á að krefjast lausnar úr skiprúmi með skilmálum 2. mgr. 20. gr.
  Fái skipverji lausn úr skiprúmi af þessum sökum á hann rétt á kaupi fyrir 15
daga eftir að hann fer úr skiprúmi en á íslenskum fiskiskipum skal þó miðað við
       7 daga. Auk þess á hann rétt á ferðakostnaði og fæðispeningum til
  ráðningarstaðar ef hann fer úr skiprúmi áður en ferð hefst en ella til þess
             staðar þar sem samið var um að hann færi úr skiprúmi.
22. gr. Ef skip missir rétt til að sigla undir íslenskum fána á skipverji rétt á
 að krefjast lausnar úr skiprúmi nema um annað hafi sérstaklega verið samið. Um
  greiðslu á kaupi, ferðakostnaði og fæðispeningum fer þá sem segir í 25. gr.
  Sé skip selt öðrum innlendum útgerðarmanni er skipverja heimilt að krefjast
lausnar úr skiprúmi en segja verður þá skipverji skiprúmi sínu lausu þegar eftir
                        að hann fær vitneskju um þetta.
Eigi skipverji rétt á lausn úr skiprúmi af þessum sökum á hann rétt til kaups í
 sex vikur nema uppsagnarfrestur sé skemmri tími. Innan þess tíma ber skipverja
  að vinna venjuleg skipsstörf uns skipið er afhent hinum nýja eiganda. Ákvæði
þessarar málsgreinar eiga því aðeins við að skipið sé afhent hinum nýja eiganda
                  áður en ráðningu hefði lokið fyrir uppsögn.
        Eigi heimilar það skipverja að krefjast lausnar úr skiprúmi þótt
                       skipstjóraskipti verði á skipinu.
           4. Um rétt skipstjóra til að víkja skipverja úr skiprúmi.
            23. gr. Skipstjóri getur vikið skipverja úr skiprúmi ef:
    1. skipverji verður lengur en um stundarsakir ófær til vinnu vegna veikinda
                                   eða slysa,
    2. skipverji er haldinn sjúkdómi sem öðrum mönnum á skipi stafar hætta af,
    3. læknisskoðun skv. 33. gr. leiðir í ljós að skipverji er eigi fær til að
                   vinna starf sitt þótt eigi sé hann sjúkur.
 Ákvæði 36. gr. um rétt skipverja til launa o.fl. eiga við um brottvikningu úr
                             skiprúmi eftir 1. mgr.
      24. gr. Skipstjóri getur enn fremur vikið skipverja úr skiprúmi ef:
       1. skipverji reynist óhæfur til þess starfa sem hann var ráðinn til,
   2. skipverji kemur ekki til skips á ákveðnum tíma og skipið á að láta úr höfn
                    eða ráða verður annan mann í hans stað,
    3. skipverji verður sekur um mikil afglöp í starfi sínu svo sem það að hann
 óhlýðnast ítrekað skipunum yfirmanna sinna eða beitir aðra menn ofbeldi sem á
                               skipi eru staddir,
   4. skipverji er ítrekað drukkinn um borð, nema brot sé því alvarlegra, eða er
                        undir áhrifum fíkniefna um borð,
    5. skipverji verður sekur um þjófnað eða annan meiri háttar glæp eða leynir
                               manni á skipsfjöl,
          6. skipverji leynir tollskyldum varningi eða þeim varningi sem
    útflutningsbann gildir um á fráfararstað skipsins eða innflutningsbann á
                            ákvörðunarstað þess eða
    7. skipverji ber ágreining, sem rís af starfi hans á skipinu, undir erlend
                                  stjórnvöld.
 Ef skipstjóri vill víkja skipverja úr skiprúmi skv. 3.7. tölul. 1. mgr. skal
 hann skýra skipverja frá því hið fyrsta og eigi síðar en 7 dögum eftir að hann
 fékk vitneskju um þau atvik sem brottvikning byggist á nema sérstakar ástæður
                             réttlæti lengri frest.
Skipverji, sem vikið er úr skiprúmi samkvæmt þessari grein, á ekki rétt á kaupi
 lengur en hann gegndi starfi sínu. Ef skipverji gat ekki komið til skips vegna
 veikinda eða meiðsla, sem hann á ekki sök á, skal hann þó eiga rétt til kaups
                          samkvæmt fyrirmælum 36. gr.
 25. gr. Ef skipverja er vikið úr skiprúmi áður en ráðningartími hans er liðinn
  og án þess að heimild sé til þess í 23. eða 24. gr. á hann rétt á kaupi þann
tíma sem mælt er fyrir um í 9. gr. Hafi skipverja, sem starfað hefur samfellt í
þjónustu sama útgerðarmanns í 15 ár eða lengur, verið vikið úr starfi án nægrar
 ástæðu skal hann auk þessa eiga rétt á sérstakri uppbót sem nemi eins mánaðar
    launum sé um yfirmann að ræða en ella skal miðað við laun fyrir 15 daga.
 Hafi verið samið við skipverja um tiltekinn stað þar sem hann skyldi víkja úr
     skiprúmi á hann, auk þess sem fyrr var greint, rétt á ferðakostnaði og
   fæðispeningum til þess staðar. Verði ráðningarsamningi eigi sagt upp nema
skipverji geti vikið úr skiprúmi í íslenskri höfn, sbr. 1. mgr. 10. gr., á hann
  rétt á ferðakostnaði og fæðispeningum til íslenskrar hafnar eða til heimilis
                       síns eigi hann heimili á Íslandi.
   Ákvæði 1. og 2. mgr. eiga þó ekki við ef skipverji víkur úr skiprúmi eftir
uppsögn á þeim stað sem fyrir fram hafði verið um samið eða sem leiðir af reglum
 10. gr. samkvæmt ákvörðun skipstjóra áður en uppsagnarfrestur er úti þannig að
 skipverji haldi kaupi og öðrum fríðindum þar til fresturinn er á enda runninn.
 26. gr. Farist skip eða verði það fyrir sjótjóni og sé dæmt óbætandi eða verði
 af óviðráðanlegum ástæðum tekið úr þjónustu útgerðarmanns um ófyrirsjáanlegan
   tíma, þó ekki skemmri tíma en þrjá mánuði, er skiprúmssamningi slitið nema
  öðruvísi sé um samið. Skipverja er þó skylt að taka þátt í björguninni og að
     vera viðstaddur er sjóferðaskýrsla er tekin og á hann rétt á kaupi og
dvalarkostnaði þann tíma er hann þarf að bíða á staðnum þess vegna eða hann þarf
                         að bíða eftir ferð heimleiðis.
Ef skiprúmssamningi er slitið af þeim sökum sem segir í 1. mgr. á skipverji rétt
  á ferðakostnaði, nauðsynlegum klæðnaði og fæðispeningum til heimilis síns og
                       greiðir ríkissjóður þann kostnað.
[Verði skiprúmssamningi slitið af þeim ástæðum sem greinir í 1. mgr. á skipverji
rétt til launa á meðan hann er atvinnulaus af þessum sökum, þó ekki lengur en í
tvo mánuði frá ráðningarslitum ef hann er stýrimaður, vélstjóri eða bryti, en í
       einn mánuð frá sama tíma ef hann gegnir annarri stöðu á skipi.]^1)
                               ^1)L. 59/2003, 1. gr.
                             5. Um kaup skipverja.
  27. gr. Skipverji tekur kaup frá og með þeim degi sem hann kemur til vinnu á
 skipinu. Þurfi hann að ferðast frá ráðningarstað til skips tekur hann kaup frá
                       og með þeim degi er sú ferð hefst.
Skipverji tekur kaup til þess dags og að honum meðtöldum er ráðningu hans lýkur
  samkvæmt ráðningar- eða kjarasamningi og skiptir þá ekki máli þótt hann hafi
áður verið afskráður. Um vinnu skipverja fer sem segir í kjarasamningum og lögum
                                    þessum.
Skipverji á ekki rétt á kaupi fyrir þann tíma sem hann hliðrar sér hjá að vinna
                         án þess að næg ástæða sé til.
 28. gr. Við útreikning kaups fyrir hluta úr mánuði skal við það miðað að kaup
 fyrir hvern dag sé ^1/30 af mánaðarkaupi eða samkvæmt kjarasamningi eftir því
                                   sem við á.
     Standi ferð lengur yfir en áætlað var við ráðningu á skipverji rétt á
       tiltölulegri viðbót við kaupið hafi eigi verið á annan veg samið.
29. gr. Fækki skipverjum meðan ferð stendur yfir skulu kaupgreiðslur, sem af því
 leiðir, skiptast á milli þeirra sem eftir eru að tiltölu við aukna vinnu hvers
        þeirra um sig hafi þeir eigi fengið hana greidda sem yfirvinnu.
   Fækki stýrimönnum meðan ferð stendur yfir skulu kaupgreiðslur, sem af því
leiðir, skiptast á milli skipstjóra og stýrimanns eða stýrimanna í hlutfalli við
     aukna vinnu hvers þeirra um sig hafi þeir eigi fengið hana greidda sem
                                   yfirvinnu.
30. gr. Um rétt til greiðslu í erlendri mynt fer eftir því sem landslög ákveða á
                                 hverjum tíma.
Skipverji getur krafist þess að kaup hans sé greitt mánaðarlega eftir ávísun til
     nafngreinds manns hér á landi eða lagt inn á íslenska innlánsstofnun.
  Skipverji getur, sér að kostnaðarlausu, sent kaup sitt heim til Íslands með
tilstilli íslensks ræðismanns. Ríkissjóður ber þann kostnað sem af þessu leiðir
                        og ábyrgist peningasendingarnar.
 31. gr. Skipverji getur krafist þess að ^2/3 hlutar af ógreiddu kaupi hans séu
                    greiddir nafngreindum manni gegn umboði.
Greiðslur samkvæmt 1. mgr. má eigi stöðva né lækka án samþykkis skipverjans fyrr
  en ráðningu hans er slitið nema svo sé að annar hluti kaupsins hrökkvi eigi
 fyrir greiðslum á skaðabótakröfum er útgerðarmaður á á hendur honum og rísa af
  starfi hans á skipinu, kröfum yfirvalda á hendur honum sem útgerðarmanni að
lögum er skylt að tryggja með því að halda eftir kaupi skipverjans eða um sé að
    ræða kröfu útgerðarmanns vegna tjóns sem leiðir beint af tollalagabroti
                                   skipverja.
  Heimilt er að halda eftir þriðjungi af þeim hluta kaups er skipverji sjálfur
getur tekið á móti þar til skipverji fer úr skiprúmi, þó aldrei hærri upphæð en
                               hálfsmánaðarkaupi.
32. gr. Mánaðarlega skal skipverja látið í té sundurliðað launauppgjör til hans
            nema kjarasamningar mæli fyrir um skemmri uppgjörsfrest.
  Komi það í ljós er reikningar eru gerðir upp að skipverji hafi fengið meira
greitt en honum bar þá er það fé eigi afturkræft ef svo er að ráðningu skipverja
sé slitið af þeim ástæðum einhverjum sem ræðir um í 19., 22. gr., 1. tölul. 23.
                            gr., 25., 26. og 40. gr.
                      6. Umönnun og kaup sjúkra skipverja.
   33. gr. Skyldur er skipverji til að láta lækni rannsaka heilsufar sitt ef
                            skipstjóri krefst þess.
Hafi skipstjóri ástæðu til að ætla að skipverji sé sjúkur skal hann sjá til þess
            að skipverji gangist undir læknisskoðun sé þess kostur.
Læknisskoðun samkvæmt 1. og 2. mgr. skal framkvæmd skipverja að kostnaðarlausu.
    34. gr. Veikist skipverji eða slasist skal skipstjóri sjá um að hann fái
 nauðsynlega umönnun á skipinu eða í landi, þar með talið hjúkrun, læknishjálp,
 lækningaefni og framfæri, sé hann utan heimilis síns enda getur skipstjóri, ef
 um skammtímaforföll er að ræða, skyldað skipverja til að dvelja á útgerðarstað
                                     skips.
 Ef ástæða er til að ætla að skipverji sé haldinn sjúkdómi sem hætta stafar af
fyrir aðra menn á skipinu skal skipstjóri láta flytja sjúklinginn í land ef eigi
                  reynist unnt að verjast smithættu á skipinu.
  Geti sjúkur skipverji eigi sjálfur gætt muna sinna skal skipstjóri sjá um að
                                þeirra sé gætt.
  Sé sjúkur eða slasaður skipverji skilinn eftir erlendis skal skipstjóri fela
  hann umsjá íslensks ræðismanns eða sjá honum sjálfur fyrir góðri umönnun ef
 ræðismaður er eigi á þeim stað og tilkynna þetta þeim ræðismanni sem næstur er
        og jafnframt nánustu aðstandendum skipverja ef hann óskar þess.
35. gr. Sé sjúkur eða slasaður skipverji skilinn eftir erlendis í umsjá íslensks
  ræðismanns getur ræðismaðurinn krafist tryggingar vegna þeirra útgjalda sem
  útgerðarmaður skal standa skil á samkvæmt 37. og 41. gr. varðandi umönnun og
                              greftrun skipverja.
Skipverji getur krafist þess að hann fái í hendur kaupgreiðslur sem hann á rétt
til nema telja verði að fé það skuli ganga til greiðslu útgjalda sem skipverji á
    að bera sjálfur eða hann sé af heilsufarsástæðum óhæfur til að ráðstafa
                                fjármunum sínum.
36. gr. Ef skipverji verður óvinnufær vegna sjúkdóms eða meiðsla sem hann verður
fyrir meðan á ráðningartíma stendur skal hann eigi missa neins í af launum sínum
 í hverju sem þau eru greidd svo lengi sem hann er óvinnufær af framangreindum
 ástæðum, þó ekki lengur en tvo mánuði. Sé skipverji í launalausu fríi er hann
veikist eða slasast tekur hann laun frá þeim tíma er hann skyldi hefja störf að
   nýju. Skipverji, sem forfallast vegna veikinda, á þó ekki rétt til launa í
           fleiri daga en hann hefur verið í þjónustu útgerðarmanns.
  Hafi skipverji verið ráðinn á sama skip eða hjá sama útgerðarmanni í tvö ár
      samfellt skal hann, auk þess sem í 1. mgr. segir, halda föstu kaupi,
 kauptryggingu eða sérlega umsömdu veikindakaupi í allt að einn mánuð en í allt
  að tvo mánuði eftir fjögurra ára samfellda ráðningu hjá sama útgerðarmanni.
 Skipverji, sem forfallast frá vinnu vegna slysa við vinnu, á leið til eða frá
vinnu eða vegna atvinnusjúkdóma sem stafa af vinnunni skal fá greitt fast kaup,
    kauptryggingu eða sérlega umsamið veikindakaup í allt að þrjá mánuði til
                 viðbótar greiðslum samkvæmt 1. mgr. og 2. mgr.
 Skipverji á ekki rétt á kaupi þann tíma, sem hann hliðrar sér ólöglega hjá að
   inna störf sín af hendi, né fyrir þann tíma sem hann er óstarfhæfur vegna
  sjúkdóms eða meiðsla sem hann hefur leynt vísvitandi við ráðningu sína. Sama
gildir ef skipverji er ekki starfhæfur vegna sjúkdóms eða meiðsla sem hann hefur
             sjálfur bakað sér af ásetningi eða stórfelldu gáleysi.
Nú vill skipverji neyta réttar síns samkvæmt 1., 2. og 3. mgr. og skal hann þá,
  ef atvinnurekandi óskar þess, afhenda honum vottorð læknis um veikindin eða
  slysið er sýni að hann hafi verið óvinnufær vegna veikindanna eða slyssins.
    37. gr. Með þeim undantekningum, sem greindar eru í 4.6. mgr., greiðir
útgerðarmaður allan eðlilegan kostnað af umönnun sjúkra skipverja meðan ráðningu
                  þeirra er ekki slitið, sbr. 1. mgr. 34. gr.
  Sé skipverji veikur eða slasaður er ráðningu hans er slitið á hann rétt á að
útgerðarmaður kosti umönnun hans í veikindunum í allt að sex vikur eða í allt að
  tólf vikur sé skipverji íslenskur og njóti umönnunar erlendis. Þetta tímabil
 telst frá því að skipverji er skráður úr skiprúmi eða frá því að skipið lét úr
 höfn hafi hann eigi verið skráður úr skiprúmi. Sé íslenskur skipverji skilinn
    eftir erlendis á hann auk þess rétt á ferðakostnaði og fæðispeningum til
  heimilis síns hér á landi. Sé hægt að útvega honum stöðu eigi lægri en þá er
hann áður hafði og eigi verr launaða á skipi sem fara á hingað til lands eða til
 hafnar sem hægara er að senda hann frá heim til sín þá er hann skyldur að taka
                      þeirri stöðu ef heilsa hans leyfir.
Fari skipverji úr skiprúmi vegna veikinda eða meiðsla eða sé hann við fráför úr
skiprúmi haldinn þess háttar veikindum eða lemstrum sem réttlætt geta uppsögn úr
skiprúmi á skipverji, auk þess sem fyrr greinir, rétt á að útgerðarmaður greiði
ferðakostnað og fæðiskostnað til útgerðarstaðar skips eða til heimilis hans hafi
  það eigi í för með sér aukinn kostnað. Eigi skipverji ekki heimili á Íslandi
 getur útgerðarmaður þó valið þann kost að greiða ferðakostnað og fæðispeninga
   skipverja þangað sem skipverji var staddur þegar hann réðst í skiprúm nema
   yfirvöld á þeim stað neiti honum um landgöngu eða banni honum landvist eða
   heimti þær tryggingar fyrir landvistarleyfi hans er hann eigi getur sett.
    Ef skipverji á sjálfur sök á veikindunum eða meiðslunum af ásetningi eða
stórfelldu gáleysi eða hafi hann leynt þeim sviksamlega er hann réðst á skipið á
  hann ekki rétt á að útgerðarmaður greiði honum ferðakostnað eða fæðispeninga
                                eftir 1.3. mgr.
 Sé skipverji, sem er heimilisfastur á Íslandi, haldinn berklum eða kynsjúkdómi
 greiðir ríkissjóður kostnað við umönnun og heimferð skipverjans eftir 2. og 3.
                                      mgr.
       Greiðslur, sem skipverji fær af þessum sökum frá sjúkrasamlagi eða
  almannatryggingum eða vegna slysatryggingar sem keypt hefur verið honum til
handa, skulu dregnar frá þeirri upphæð sem útgerðarmanni eða ríkissjóði er skylt
                    að inna af hendi samkvæmt 2. og 3. mgr.
  38. gr. Hafi skipstjóri, við fráför veiks eða slasaðs skipverja úr skiprúmi
erlendis, orðið að reiða af hendi fé vegna heimferðar skipverja, umönnunar hans
eða honum til aðstoðar á annan hátt, eftir lögum eða fyrirmælum sem gilda á þeim
stað en útgerðarmanni ber ekki að greiða eftir íslenskum rétti, skal ríkissjóður
bæta útgerðarmanni skipsins þau útgjöld sem óhjákvæmileg voru í þessu sambandi.
    Samgönguráðherra getur sett nánari reglur um umönnun sjúkra eða slasaðra
                    skipverja og um heimsendingu þeirra.^1)
    ^1)Rg. 163/1987 (um umönnun sjúkra eða slasaðra skipverja og um ráðstafanir
                           vegna andláts skipverja).
                        7. Andlát skipverja og greftrun.
  39. gr. Ef skipverji deyr skal skipstjóri tilkynna einhverjum hinna nánustu
 vandamanna hins látna um andlátið svo skjótt sem við verður komið. Skipstjóri
    sér um útför hins látna eða líkbrennslu hafi venslamenn eigi gert aðrar
  ráðstafanir. Andist skipverji erlendis skal hinum næsta íslenska ræðismanni
einnig tilkynnt um andlátið. Hafi líkbrennsla farið fram skal skipstjóri annast
                             heimsendingu öskunnar.
Svo skjótt sem við verður komið skal skipstjóri láta gera skrá yfir muni þá sem
   hinn látni hefur látið eftir sig í skipinu og skal skrá þessi staðfest af
tveimur vottum. Hafi skipverji andast erlendis skal skipstjóri senda eða afhenda
  hinum næsta íslenska ræðismanni skrá þessa eða staðfest eftirrit hennar. Sé
    miklu óhagræði bundið að geyma muni hins látna um borð skulu þeir einnig
                   afhentir hinum næsta íslenska ræðismanni.
 40. gr. Deyi skipverji telst kaup hans til dánardags og að þeim degi meðtöldum
   enda hafi hann eigi áður misst rétt til kaups vegna sjúkleika eða af öðrum
                                    ástæðum.
Nú hverfur skip í hafi án þess að upplýst verði hvenær skiptapann ber að höndum
 og skulu lok launagreiðslna til horfinna skipverja þá miðast við þann tíma sem
telja mátti eðlilegan fyrir það skip að ná til næsta áfangastaðar frá þeim stað
                         sem síðast spurðist um skipið.
Deyi skipverji á þeim tíma er hann á rétt til kaups samkvæmt 27. gr. eða 36. gr.
   á eftirlifandi maki eða börn, sem eru á framfæri hins látna eftir almennum
 framfærslureglum, rétt til launa fyrir einn mánuð umfram það sem segir í 1. og
   2. mgr. enda hafi skipverjinn verið í þjónustu útgerðarmanns í síðustu sex
 mánuði áður en hann andaðist. Hafi skipverji verið samfellt í starfi hjá sama
útgerðarmanni í fjögur ár eða lengur skal, auk þess sem fyrr segir, greiða eins
mánaðar kaup sem hjá fiskimönnum miðist við kauptryggingu fyrir einn mánuð eins
  og hún er á hverjum tíma en hjá farmönnum skal greiðslan vera sem nemur eins
                   mánaðar grunnlaunum viðkomandi skipverja.
  Óheimilt er að framselja eða veðsetja samningsbundnar dánarbætur og ekki má
leggja á þær löghald né gera í þeim fjárnám eða lögtak né halda bótagreiðslu til
                               opinberra gjalda.
 41. gr. Útgerðarmaður greiðir allan venjulegan kostnað við greftrun skipverja
    eða líkbrennslu, svo og þann kostnað er leiðir af heimsendingu ösku eða
 líkamsleifa ef því er að skipta, hafi skipverji andast meðan útgerðarmanni bar
                             að kosta umönnun hans.
 Ríkissjóður greiðir þau útgjöld sem um ræðir í 1. mgr. ef skipverji hefur við
andlát sitt átt rétt til umönnunar samkvæmt 5. mgr. 37. gr. Ákvæðum 6. mgr. 37.
 gr. og 38. gr. skal beitt eftir því sem við getur átt um útgjöld vegna andláts
                           eða greftrunar skipverja.
     Samgönguráðherra getur sett nánari reglur um ráðstafanir vegna andláts
                                 skipverja.^1)
                                 ^1)Rg. 163/1987.
                       8. Ráðningarsamningur skipstjóra.
42. gr. Útgerðarmaður skal sjá um að gerður sé skriflegur ráðningarsamningur við
             skipstjóra þar sem kveðið sé á um ráðningarkjör hans.
 43. gr. Ákvæði laga þessara um skiprúmssamninga skulu gilda eftir því sem við
 getur átt um ráðningarsamning við skipstjóra með þeim breytingum sem leiðir af
                                  44.48. gr.
 44. gr. Sé eigi annað ákveðið í samningnum um lengd ráðningartímans getur hvor
         aðili um sig sagt samningnum upp með þriggja mánaða fyrirvara.
   45. gr. Útgerðarmaður getur vikið skipstjóra úr stöðu hans hvenær sem er.
  Sé skipstjóra vikið úr stöðu áður en ráðningartími hans er úti og án þess að
  heimild sé til þess samkvæmt 47. gr. á hann rétt á bótum fyrir það tjón sem
                           frávikningin bakar honum.
Sé eigi annað sannað um upphæð tjónsins á skipstjóri rétt á þriggja mánaða kaupi
  og auk þess ferðakostnaði og fæðispeningum til hafnar þeirrar er ráðningunni
 skyldi slitið í samkvæmt samningnum eða til íslenskrar hafnar hafi honum verið
                            vikið úr stöðu erlendis.
 Sé skipstjóra heitið hluta af farmgjaldi eða afla skips eða af öðrum tekjum af
ferðinni eða af ágóða útgerðarmanns af útgerðinni og ráðningu er slitið áður en
ferðinni er lokið eða reikningsárið liðið á hann rétt til að fá svo mikinn hluta
 þessarar þóknunar sem svarar til aflafengs hans ef um hluta af afla er að ræða
  ella til starfstíma hans að tiltölu við ferðina alla eða reikningsárið allt.
    46. gr. Skipstjóri skal hafa sama rétt og skyldur og aðrir skipverjar í
                veikinda- og slysatilvikum og um getur í 36. gr.
47. gr. Sé skipstjóra vikið úr stöðu sinni vegna ódugnaðar, óráðvendni eða vegna
  stórkostlegra yfirsjóna eða hirðuleysis við starf hans á hann ekki rétt til
                      launa lengur en hann gegnir starfi.
 48. gr. Farist skip eða verði það fyrir sjótjóni og sé dæmt óbætandi eða verði
 af óviðráðanlegum ástæðum tekið úr þjónustu útgerðarmanns um ófyrirsjáanlegan
tíma, þó ekki skemmri tíma en þrjá mánuði, er ráðningu skipstjóra þar með slitið
  sé eigi annað ákveðið í samningi. Skipstjóri er þó skyldugur til að dvelja á
 staðnum þar til skipverjum, skipi og farmi hefur verið ráðstafað og á hann þá
                   rétt á launum þann tíma og dvalarkostnaði.

                          III. kafli. Um skipsstörfin.
                             1. Yfirmenn og stjórn.
        49. gr. Skipstjóri hefur í öllum efnum hið æðsta vald á skipinu.
   50. gr. Stýrimenn eru skipstjóra til aðstoðar við siglingu skipsins og þær
 athuganir og útreikninga sem tilheyra henni og við bókun í leiðarbók og dagbók
skipsins. Stýrimenn skulu auk þess sinna öðrum þeim störfum sem skipstjóri felur
                                     þeim.
     Riti stýrimaður í leiðarbók eða dagbók ábyrgist hann að rétt sé ritað.
   Í umboði skipstjóra hefur fyrsti stýrimaður eftirlit með öðrum skipverjum,
  skipi, áhöldum þess og útbúnaði, að svo miklu leyti sem annað leiðir ekki af
   53., 54. og 55. gr. Hann skal sjá um nauðsynlega skráningu á mótteknum og
       afhentum farmi og hafa eftirlit með lestun, losun og búlkun farms.
Forfallist 1. stýrimaður eða sé hann fjarverandi kemur næstæðsti stýrimaður, sem
                          er til staðar, í hans stað.
51. gr. Ef skipstjóri forfallast eða sé hann fjarverandi og beri eitthvað það að
höndum sem hann hefur enga fyrirskipun gert um skal æðsti stýrimaður, sem er til
                  staðar, ráða fram úr því sem ekki má fresta.
52. gr. Deyi skipstjóri eða verði hann óhæfur til skipstjórnar eða víki hann úr
stöðu sinni kemur æðsti stýrimaður í hans stað þar til nýr skipstjóri tekur við
  skipstjórn. Útgerðarmanni skal þegar í stað tilkynnt um framangreind tilvik.
  53. gr. Yfirvélstjóri stjórnar og ber ábyrgð á vélgæslunni. Hann skal sjá um
  óaðfinnanlegan rekstur, meðferð og viðhald á vélbúnaði skipsins, tilheyrandi
 lögnum og útbúnaði, svo og á þeim hluta af bol skipsins sem lykur um vélarúm,
                      ásamt tilheyrandi geymum og göngum.
Hann hefur umsjón með eldsneytisforða skipsins og öðrum nauðsynjum til reksturs
     og viðhalds véla, veitir þeim móttöku og athugar magn þeirra og gæði.
  Hann ákveður verkaskiptingu og starfstilhögun hinna vélstjóranna og annarra
                               starfsmanna í vél.
 Yfirvélstjóri skal tafarlaust tilkynna skipstjóra ef hann verður var við galla
  eða bilun á þeim hlutum skipsins, áhöldum og útbúnaði sem að framan greinir.
   Yfirvélstjóri ber ábyrgð á fyrirskipuðum skoðunum og eftirliti á vélbúnaði
 skipsins. Ef yfirvélstjóri forfallast eða sé hann fjarverandi og beri eitthvað
   það að höndum sem hann hefur enga fyrirskipun gert um skal sá æðsti hinna
     vélstjóranna, sem til staðar er, ráða fram úr því sem ekki má fresta.
            Vélstjóri ritar í vélabók og ábyrgist að rétt sé ritað.
  54. gr. Bryti skal einkum sjá um matargerð og framreiðslu matar. Hann hefur
 umsjón með vistum og sér um hreingerningu á þeim rýmum sem skipstjóri ákveður.
55. gr. Loftskeytamaður sér einkum um fjarskiptaþjónustu, auk annarra starfa sem
                            skipstjóri felur honum.
 Hann ber ábyrgð á rekstri, meðhöndlun og viðhaldi á fjarskiptabúnaði skipsins
                   ásamt tilheyrandi útbúnaði og varahlutum.
  Verði loftskeytamaður var við galla eða bilun í þeim útbúnaði sem að framan
           greinir skal hann láta skipstjóra vita af því tafarlaust.
      Loftskeytamaður heldur sérstaka dagbók og ábyrgist að rétt sé ritað.
 56. gr. Um frekari starfsskyldur þeirra yfirmanna, sem frá er greint í 50.55.
 gr., svo og um starfsskyldur annarra yfirmanna fer eftir ráðningarsamningi eða
          kjarasamningi, venju eða reglum sem samgönguráðherra setur.
                      2. Starfstilhögun og varúðarreglur.
   57. gr. Þegar verkum er skipt skal taka tillit til stöðu hvers skipverja á
  skipinu og þess gætt eftir föngum að hann taki framförum í kunnáttu í starfi
                                     sínu.
  Þeim manni er verkum stjórnar er skylt að gæta þess að fylgt sé nauðsynlegum
   varúðarreglum gegn slysum og sjúkdómum. Á sama hátt er skipverja skylt að
      hlýðnast fyrirmælum um notkun öryggisbúnaðar og öðrum varúðarreglum.
  Samgönguráðherra getur sett reglur til varnar sjúkdómum og slysum í skipum.
                           3. Almennar starfsskyldur.
 58. gr. Skipstjóri og aðrir yfirmenn skulu koma sómasamlega fram við undirmenn
                   sína. Líkamlegri refsingu má aldrei beita.
Allir skulu skipsmenn hegða sér sómasamlega, kurteislega og friðsamlega og gæta
  nákvæmlega þeirra fyrirmæla sem sett verða um góða siði og reglu á skipinu.
Þegar skipverji fær skipun frá yfirboðara sínum skal hann láta á sér skilja með
                  skýrum svörum að hann hafi skilið skipunina.
    Skipverji skal hlýða skipunum yfirboðara sinna er að starfinu lúta, vera
   umhyggjusamur um skip og farm og vinna störf sín með áhuga og trúmennsku.
                4. Um upphaf vistar skipverja og fjarveru hans.
 59. gr. Skipverji er skyldur að koma á ákveðnum tíma í skiprúmið. Eftir það má
                     hann ekki fara frá skipi leyfislaust.
Skipverja, sem ekki er staddur á skipi en veit eða má vita að hann muni bráðlega
verða kvaddur til skips, er skylt, eftir því sem honum er unnt, að fylgjast með
  ferðum skipsins og vera tilbúinn að taka upp störf sín að nýju þegar þess er
 þörf enda skal útgerðarmaður eða skipstjóri veita honum greiðar upplýsingar um
                  ferðir skips, eftir því sem frekast er unnt.
  Geti skipverji ekki mætt til skips á réttum tíma skal hann tafarlaust skýra
                              skipstjóra frá því.
Skipverji, sem ekki kemst til skips af ástæðum sem útgerðarmanni verður ekki um
                      kennt, skal sjálfur bera hallann af.
                            5. Bótaskylda skipverja.
                                  60. gr. ^1)
 Fari skipverji fyrirvaralaust úr starfi eða áður en uppsagnarfrestur er liðinn
  án lögmætrar ástæðu á útgerðarmaður rétt á bótum úr hendi skipverja er nemi
    launum fyrir hálfan uppsagnarfrest eða helming þess tíma sem eftir er af
uppsagnarfrestinum, þó aldrei lægri fjárhæð á fiskiskipum en sem nemur sjö daga
            kauptryggingu en föstum launum í sjö daga á kaupskipum.
                             ^1)[3]L. 50/1993, 29. gr.
                        6. Viðurværi skipverja og aðbúð.
      61. gr. Skipstjóri skal sjá um að skipverjar fái nægan mat og góðan.
             Samgönguráðherra getur sett nánari reglur um það efni.
  Ef nauðsyn ber til að matur sé dreginn af skipverjum á ferð skal greiða þeim
                        sanngjarnar bætur af þeim sökum.
   62. gr. Skipstjóri skal hafa eftirlit með heilbrigðismálum og hreinlæti á
                                    skipinu.
 Samgönguráðherra getur sett reglur um vistarverur skipverja, viðhald á þeim og
                               hreinlæti í þeim.
                               7. Haffærisskoðun.
63. gr. Ef meiri hluti skipshafnar ber sig upp við skipstjóra yfir því að skipið
 sé ekki haffært í ferð þá sem því er ætluð þá er skipstjóra skylt að láta fara
fram aukaskoðun á skipinu samkvæmt því sem fyrir er mælt í lögum um eftirlit með
    skipum og reglugerðum sem settar kunna að vera samkvæmt þeim lögum. Komi
kvörtunin fram í erlendri höfn þar sem aukaskoðun getur eigi farið fram samkvæmt
 áðurnefndum reglum skal skipstjóri snúa sér til réttra yfirvalda þar á staðnum
 og fara fram á að skoðunarmenn séu útnefndir til að dæma um haffæri skipsins.
   Ákvæði 1. mgr. eiga einnig við ef kvörtun, sem þar segir, er borin fram af
  yfirvélstjóra eða fyrsta stýrimanni og hún lýtur að þeim hluta skips, áhalda
          þess eða útbúnaðar er viðkomandi yfirmaður hefur umsjón með.
   Komi fram við skoðunina að umkvartanir um óhaffæri skipsins höfðu eigi við
skynsamleg rök að styðjast skulu þeir sem kærðu greiða kostnaðinn við skoðunina
                     og skaðabætur svo sem segir í 60. gr.
Ef skoðunargerð fer fram erlendis samkvæmt grein þessari skal ræðismaður sá, er
       málið hefur haft með höndum, en ella skipstjóri, tafarlaust senda
               [Siglingastofnun Íslands]^1) skýrslu um skoðunina.
                               ^1)L. 7/1996, 16. gr.
             8. [Vinnu- og hvíldartími skipverja á fiskiskipum.]^1)
                               ^1)L. 31/2003, 2. gr.
      64. gr. [Sérhver skipverji skal eiga rétt á nægilegri hvíld og skal
 hámarksfjöldi vinnustunda á viku takmarkaður við 48 klukkustundir að meðaltali
        reiknað yfir viðmiðunartímabil sem ekki er lengra en 12 mánuðir.
          Miða skal við að mörk vinnu- eða hvíldartíma séu annaðhvort:
    1. hámarksvinnutími sem ekki má vera lengri en 14 klukkustundir á hverju 24
    klukkustunda tímabili og 72 klukkustundir á hverju 7 daga tímabili, eða
   2. lágmarkshvíldartími sem ekki má vera skemmri en 10 klukkustundir á hverju
     24 klukkustunda tímabili og 77 klukkustundir á hverju 7 daga tímabili.
    Hvíldartíma má ekki skipta á fleiri tímabil en tvö og skal annað vara að
lágmarki í 6 klukkustundir og ekki skulu líða meira en 14 klukkustundir á milli
                              tveggja hvíldartíma.
Heimilt er með reglugerð eða í kjarasamningum að víkja frá ákvæðum 1. og 2. mgr.
 vegna hlutlægra eða tæknilegra ástæðna eða ástæðna er varða skipulag vinnunnar
     enda sé slíkt í samræmi við almennar meginreglur um verndun öryggis og
                             heilbrigðis sjómanna.
Skipstjóri á fiskiskipi getur ávallt krafist þess að skipverji vinni þann fjölda
 vinnustunda sem nauðsynlegur er fyrir öryggi skipsins, allra um borð, farms og
 annarra fjármuna sem á skipi eru eða til að koma til hjálpar öðrum skipum eða
                             mönnum í sjávarháska.
  Samgönguráðherra getur sett reglugerð^1) um vinnu- og hvíldartíma sjómanna á
                                fiskiskipum.]^2)
                      ^1)Rg. 975/2004. ^2)L. 31/2003, 2. gr.
  65. gr. Á sunnudögum eða öðrum helgidögum, sem lögteknir eru hér á landi, má
          eigi setja skipverja til vinnu við þau störf sem fresta má.
 Skipverjum skal, ef þess er kostur, gefið tækifæri til að halda guðsþjónustu á
                          skipinu á helgidögum þessum.
                          9. Landgönguleyfi skipverja.
  66. gr. Eigi má neita skipverja um landgönguleyfi í frístundum hans nema því
  aðeins að nauðsynlegt sé að hann fari eigi frá skipinu vegna öryggis skips,
farms eða manna sem á skipinu eru vegna nauðsynlegra skipsstarfa, eða vegna þess
      að skipið er búið til brottferðar eða flytja á það til innan hafnar.
Skipstjóri skal, ef nauðsyn krefur og þess er kostur, sjá til þess að skipverjar
     í landgönguleyfi séu ferjaðir til og frá skipi þeim að kostnaðarlausu.
Ákvæði 2. mgr. 59. gr. á einnig við um skipverja í landgönguleyfi, eftir því sem
                               við verður komið.
                 10. Farangur skipverja og aðrar eigur þeirra.
    67. gr. Skipverja er heimilt að hafa með sér á skipinu hæfilega mikið af
 farangri er hann þarf til eigin nota enda sé það eigi til baga fyrir skip eða
 farm og eigi hætt við að af því stafi óregla á skipinu. Söluvarning fyrir sig
        eða aðra má hann eigi hafa á skipinu nema með leyfi skipstjóra.
 Skipverja er skylt að greiða venjulegt farmgjald fyrir varning sem hann hefur
         ólöglega með sér á skipinu og bæta skaða þann er af því hlýst.
Skipverja er óheimilt að hafa með sér á skipi fíkniefni eða hættuleg efni. Sama
    gildir um vopn og skotfæri nema skipstjóri gefi sérstakt leyfi til þess.
Ef skipstjóri hefur rökstuddan grun um að ólöglegur varningur sé á skipinu getur
  hann látið rannsaka hirslur skipverja. Skipverjar þeir, er rannsakað er hjá,
mega vera viðstaddir rannsóknina. Varning, sem skipverji hefur með sér ólöglega,
 getur skipstjóri tekið í sínar vörslur, látið flytja á land eða varpa útbyrðis
                               ef nauðsyn krefur.
 68. gr. Skipstjóri skal taka í gæslu sína þá muni sem skipverji skilur eftir í
skipinu við ráðningarslit. Skal hann, svo fljótt sem unnt er, gera skrá um muni
             þessa sem staðfest sé og undirrituð af tveimur vottum.
   Telji skipstjóri vandkvæðum bundið að geyma munina getur hann komið þeim í
 geymslu á kostnað eiganda eða selt þá fyrir reikning eiganda en að frádregnum
 kostnaði. Hið sama á við hafi skipverji eigi, áður en þrír mánuðir eru liðnir
frá því að hann yfirgaf skip, snúið sér til skipstjóra eða útgerðarmanns með ósk
                          um að fá munina afhenta sér.
  69. gr. Útgerðarmaður bætir skipverjum þær eigur þeirra sem farist hafa eða
   skemmst við skiptapa, eldsvoða í skipi eða annað sjótjón eftir reglum sem
                           samgönguráðherra setur.^1)
                                 ^1)Rg. 224/1999.
                           11. Um agavald skipstjóra.
70. gr. Skipstjóri eða sá, sem gengur í hans stað í fjarveru hans eða forföllum,
  getur þröngvað skipverjum til hlýðni með valdi ef það er nauðsynlegt til að
                          halda góðri reglu á skipinu.
  Þá er skip er í háska statt eða skipverjar gera samblástur eða önnur nauðsyn
rekur til er leyft að grípa til hvers kyns nauðsynjaúrræða til að koma á hlýðni
  og góðri reglu og er hver af skipverjum skyldur til að veita yfirmanni sínum
                       aðstoð sína, jafnvel ótilkvaddur.
 Bíði sá tjón við þetta sem mótþróann sýndi ber enginn ábyrgð á því ef eigi var
                     beitt meira harðræði en atvik kröfðu.
 71. gr. Sé skipverji grunaður um að hafa drýgt meiri háttar glæp og sé skipið
   eigi statt í innlendri höfn skal skipstjóri, svo fljótt sem auðið er, taka
bráðabirgðaskýrslu um málið samkvæmt því sem fyrir er mælt í 75. gr. Ef meintur
  glæpur var unninn í landi eða landhelgi annars ríkis skal rannsókn þessi því
     aðeins fara fram að yfirvöld á þeim stað annist eigi meðferð málsins.
   Þar til íslenskur ræðismaður eða íslensk yfirvöld geta tekið málið í sínar
  hendur skal skipstjóri gæta þess eftir föngum að hinn grunaði hverfi eigi af
skipi og er heimilt að byrgja hann inni eða hefta á annan hátt ef þörf krefur og
   ábyrgist skipstjóri að hann sé eigi beittur óþörfu harðræði af þeim sökum.

      IV. kafli. Ágreiningur út af starfsskyldum eða réttarstöðu sjómanna.
   72. gr. Samgönguráðherra er heimilt að koma á fót föstum gerðardómi^1) er
   skipaður sé einum eða fleiri óvilhöllum mönnum sem dæmi um ágreining út af
  reikningsgerð úgerðarmanns eða skipstjóra eða um ágreining sem rís af starfi
   skipverja ef báðir (eða allir) málsaðilar óska þess og verður þá úrskurður
gerðardómsins um efnisatriði máls bindandi fyrir báða aðila eftir sömu reglum og
   almennt gilda um gerðardóma. Kostnaður við störf gerðardómsins greiðist úr
  ríkissjóði. Ef þinghöld fara fram utan Reykjavíkur skal [héraðsdómurum]^2) á
hverjum stað skylt að aðstoða gerðardóminn varðandi aðstöðu til þinghalds, eftir
    því sem unnt er. Samgönguráðherra getur sett nánari reglur um starfsemi
                  gerðardómsins og um kostnað við málsmeðferð.
Ef skip er statt erlendis og ágreiningur rís út af reikningsgerð skipstjóra eða
útgerðarmanns eða út af starfi skipverja má leggja þann ágreining undir úrskurð
 þess ræðismanns íslensks sem fyrst næst til. Er báðum aðilum þá skylt að hlíta
 úrskurði ræðismannsins þar til íslenskur dómstóll eða gerðardómur samkvæmt 1.
                          mgr. hefur lagt dóm á málið.
                      ^1)Rg. 384/1991. ^2)L. 92/1991, 83. gr.

               V. kafli. Um brot á lögum þessum og um refsingar.
                               1. Almenn ákvæði.
   73. gr. Refsiákvæðum þessa kafla skal því aðeins beitt að aðrar og þyngri
              refsingar liggi eigi við broti samkvæmt öðrum lögum.
Ákvæði 2. tölul. [4]4. gr. almennra hegningarlaga, nr. 19/1940, eiga við um brot
                                á lögum þessum.
    74. gr. [Yfirsjónir þær, sem ræðir um í 1. mgr. 80. gr., skulu eigi sæta
opinberri málssókn nema skipstjóri eða útgerðarmaður krefjist þess.]^1) Krafa um
málssókn skal gerð svo fljótt sem unnt er og í síðasta lagi áður en ár er liðið
                        frá því að yfirsjónin var drýgð.
        Mál út af brotum gegn 76., 77., 79. og 85. gr. skulu lögð fyrir
  samgönguráðuneytið til umsagnar áður en málshöfðun er ákveðin. Sé um algeran
 skiptapa að ræða, hafi skip steytt á grunni og orðið að leita hjálpar annarra
 eða hafi annað sjóslys orðið er manntjón hlaust af eða annað verulegt tjón má
         eigi fella niður málssókn fyrr en leitað hefur verið umsagnar
                             samgönguráðuneytisins.
Um rannsókn og málsmeðferð út af brotum samkvæmt ákvæðum þessa kafla fer annars
                          að hætti opinberra mála.^2)
     ^1)L. 53/1990, 1. gr. ^2)Greininni var breytt með [5]l. 88/2008, 234. gr.
           Breytingin tekur gildi 1. jan. 2009 skv. [6]232. gr. s.l.
75. gr. Skipstjóri eða sá, sem kemur í hans stað, framkvæmir ef nauðsyn ber til
 og eftir því sem við verður komið frumrannsókn á meintum brotum skipverja. Ef
 unnt er skulu tveir óvilhallir vottar vera viðstaddir rannsóknina og sé annar
   þeirra úr hópi yfirmanna. Skyldir eru skipverjar að aðstoða skipstjóra við
                                rannsókn þessa.
  Við rannsóknina skal yfirheyra skipverja þann er fyrir sök er hafður, svo og
vitni þau er með þarf til sönnunar í málinu, en einnig skulu önnur sönnunargögn
 könnuð eftir því sem ástæða þykir til og er þá einnig heimilt að leggja hald á
muni ef óhjákvæmilegt er vegna sönnunar. Rannsóknarvottar geta látið skipstjóra
                leggja spurningar fyrir þá sem yfirheyrðir eru.
 Framburður hinna yfirheyrðu skal ritaður í leiðarbók skipsins eða dagbók eða í
sérstaka prófbók og skal lesa það sem bókað var upp fyrir þeim sem hlut eiga að
 máli. Skipstjóri og vottarnir staðfesta með undirskrift sinni að rétt sé bókað
  og geta vottarnir látið bóka þær athugasemdir er þeim þykir rannsóknin gefa
                                  tilefni til.
 Er íslensk rannsóknaryfirvöld eða erlend rannsóknaryfirvöld, sem til þess hafa
lögsögu og heimild, æskja þess skal skipstjóra skylt að leggja fram þær prófanir
 sem um getur í 1.3. mgr. og veita aðra aðstoð við framhaldsrannsókn málsins.
                                2. Refsiákvæði.
   76. gr. Ef skipstjóri misbeitir agavaldi sínu eða beiti hann ónauðsynlegri
harðneskju við skipverja, vanræki skyldur sínar við veika eða slasaða skipverja
eða láti hann skipverja eigi fá lögboðið viðurværi varðar það sektum, [fangelsi
 allt að tveimur árum eða fangelsi allt að fjórum árum ef miklar sakir eru].^1)
                              ^1)L. 82/1998, 176. gr.
77. gr. Í refsidómi samkvæmt 76. gr. má enn fremur, ef sérstaklega miklar sakir
eru, ákveða að dómfelldi skuli sviptur rétti til skipstjórnar ákveðinn tíma eða
  ævilangt. Skal þá jafnframt tekið fram í dóminum hvort dómfelldi megi gegna
           stýrimannsstöðu meðan hann er sviptur skipstjóraréttindum.
     Dómstóll sá, er dæmir slíkan dóm, skal, svo fljótt sem unnt er, senda
 samgönguráðuneytinu eftirrit af dóminum, svo og skipstjóraskírteini dómfellda.
Ef dómurinn heimilar dómfellda að gegna stýrimannsstöðu lætur ráðuneytið honum í
                     té stýrimannsskírteini þar að lútandi.
  Þegar tvö ár að minnsta kosti eru liðin frá dómsuppsögn og sérstakar ástæður
mæla með því getur samgönguráðherra veitt dómfellda aftur rétt til skipstjórnar
        enda þótt sá tími, sem tilgreindur er í dóminum, sé eigi liðinn.
78. gr. Brjóti útgerðarmaður eða skipstjóri annars á móti skyldum þeim sem honum
             eru lagðar á herðar í lögum þessum varðar það sektum.
     79. gr. Ákvæði 76.78. gr. gilda einnig um þann mann sem gengur í stað
                   skipstjóra í forföllum hans eða fjarveru.
 80. gr. Ef skipverji annaðhvort vanrækir að koma til skips á ákveðnum tíma eða
 hverfur frá skipi í þeim tilgangi að koma sér hjá vinnu skal hann sæta sektum.
Strjúki skipverji eða fari frá skipi þegar svo er ástatt að skipi eða mönnum er
 með því stefnt í voða eða séu að öðru leyti miklar sakir getur refsingin orðið
                         ^1) fangelsi allt að einu ári.
  Strjúki skipverji með kaup er hann hefur eigi unnið fyrir skal honum refsað
   fyrir svik hvort sem hann er kominn í skiprúmið eða eigi nema ætla megi að
 tilgangur hans hafi eigi verið sá að draga sér kaup það sem hann hafði fengið
                     greitt en hafði eigi enn unnið fyrir.
                              ^1)L. 82/1998, 176. gr.
                                  81. gr. ^1)
                               ^1)L. 53/1990, 2. gr.
   82. gr. Ef skipverji ræðst á skipstjóra eða annan yfirmann með ofbeldi eða
 hótunum um ofbeldi varðar það [fangelsi allt að einu ári]^1) eða fangelsi allt
      að tveimur árum ef miklar sakir eru. Séu málsbætur má beita sektum.
                              ^1)L. 82/1998, 176. gr.
  83. gr. Ef skipverjar eða nokkur hluti þeirra gerir samblástur þá varðar það
[fangelsi allt að tveimur árum]^1) eða sektum ef málsbætur eru. Þó getur refsing
  hvatamanns eða foringja samblástursins orðið fangelsi allt að 6 árum, svo og
refsing annarra samblástursmanna, ef þeir hafa beitt líkamlegu ofbeldi eða mikið
                    fjártjón hefur hlotist af samblæstrinum.
                              ^1)L. 82/1998, 176. gr.
 84. gr. Ef skipverjar krefjast skoðunargerðar á skipi samkvæmt 63. gr. og það
  reynist við skoðunargerðina að engin skynsamleg rök voru til að telja skipið
                          óhaffært varðar það sektum.
 85. gr. Verði skipverji valdur að sjóslysi með hirðuleysi sínu, óvarkárni eða
 vanrækslu á skyldustörfum sínum varðar það sektum [eða fangelsi allt að fjórum
                                   árum].^1)
  Sé hinn seki stýrimaður eða vélstjóri má enn fremur ákveða í dóminum að hann
   skuli sviptur rétti til stýrimennsku eða vélstjórnar um ákveðinn tíma eða
     ævilangt. Í dóminum má þó heimila honum að gegna lægri stýrimanns- eða
    vélstjórastöðu en þeirri er hann áður hafði þann tíma sem tiltekinn er í
  dóminum. Um eftirrit af dóminum og um atvinnuskírteini dómfellda fer svo sem
                                segir í 77. gr.
Þegar eitt ár að minnsta kosti er liðið frá dómsuppsögn getur samgönguráðherra,
  ef ástæða þykir til þess, veitt stýrimanni eða vélstjóra, sem sviptur hefur
    verið rétti til stýrimennsku eða vélstjórnar, heimild til að gegna nánar
   tiltekinni lægri stýrimanns- eða vélstjórastöðu eða jafnvel, ef sérstakar
ástæður mæla með því, veitt honum aftur að fullu atvinnuréttindi þau er hann var
  sviptur, hvort tveggja enda þótt sá tími, sem til var greindur í dóminum, sé
                                  eigi liðinn.
      Ákvæði 2. og 3. mgr. eiga einnig eftir atvikum við um aðra yfirmenn.
                              ^1)L. 82/1998, 176. gr.
  86. gr. Hafi skipverji óleyfilegan varning með sér á skip og skipi eða farmi
 stendur háski eða áhætta af varningi þessum þá varðar það sektum eða [fangelsi
                 allt að tveimur árum]^1) ef sakir eru miklar.
                              ^1)L. 82/1998, 176. gr.
 87. gr. Verði sjómaður, sem ákvæði þessara laga taka til, sekur um yfirsjón í
   skyldustörfum sínum með öðrum hætti en áður var sagt eða raski hann góðri
 háttsemi eða reglu varðar það sektum eða [fangelsi allt að tveimur árum]^1) ef
                               sakir eru miklar.
                              ^1)L. 82/1998, 176. gr.
            88. gr. Sektir samkvæmt lögum þessum renna í ríkissjóð.

                          VI. kafli. Gildistaka o.fl.
                     89. gr. Lög þessi öðlast þegar gildi.

References

   Visible links
   1. file://1993050.html
   2. file://2008088.html
   3. file://1993050.html#g29
   4. file://1940019.html#g4
   5. file://2008088.html#g234
   6. file://2008088.html
