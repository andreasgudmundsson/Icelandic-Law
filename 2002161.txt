
   --------------------------------------------------------------------------

                            Lög um fjármálafyrirtæki

                           2002 nr. 161 20. desember

   --------------------------------------------------------------------------

                 Ferill málsins á Alþingi.   Frumvarp til laga.

 Tóku gildi 1. janúar 2003. EES-samningurinn: IX. viðauki tilskipun 85/611/EBE,
86/635/EBE, 93/22/EBE, 95/26/EB, 2000/12/EB og 2000/43/EB. Breytt með l. 4/2004
(tóku gildi 6. febr. 2004), l. 129/2004 (tóku gildi 31. des. 2005), l. 130/2004
(tóku gildi 1. jan. 2005, sjá nánar um lagaskil í 21. gr.; EES-samningurinn: IX.
  viðauki tilskipun 2002/87/EB og 2001/24/EB), l. 67/2006 (tóku gildi 24. júní
 2006), l. 108/2006 (tóku gildi 1. nóv. 2006 skv. augl. C 1/2006), l. 170/2006
 (tóku gildi 1. jan. 2007), l. 55/2007 (tóku gildi 3. apríl 2007), l. 111/2007
 (tóku gildi 1. nóv. 2007; EES-samningurinn: IX. viðauki tilskipun 2004/39/EB),
 l. 144/2007 (tóku gildi 29. des. 2007), [1]l. 88/2008 (tóku gildi 1. jan. 2009
 nema brbákv. VII sem tók gildi 21. júní 2008), l. 96/2008 (tóku gildi 24. júní
  2008), [2]l. 125/2008 (tóku gildi 7. okt. 2008), l. 129/2008 (tóku gildi 15.
 nóv. 2008), l. 44/2009 (tóku gildi 22. apríl 2009), l. 61/2009 (tóku gildi 31.
  maí 2009), l. 74/2009 (tóku gildi 14. júlí 2009), l. 76/2009 (tóku gildi 16.
  júlí 2009), l. 98/2009 (tóku gildi 1. okt. 2009 nema 69. og 70. gr. sem tóku
 gildi 1. jan. 2010), l. 125/2009 (tóku gildi 30. des. 2009), l. 65/2010 (tóku
  gildi 27. júní 2010) og l. 75/2010 (tóku gildi 26. júní 2010 nema 2. mgr. 8.
 gr., 10. gr. og 13. gr. sem taka gildi 1. jan. 2011, 3. mgr. 39. gr. sem tekur
   gildi 1. júlí 2011 og 4. mgr. 39. gr. sem tekur gildi skv. fyrirmælum í 5.
                             tölul. í brbákv. II).

               I. kafli. [Gildissvið. Markmið. Orðskýringar.]^1)
                               ^1)L. 75/2010, 3. gr.
 1. gr. [Tilgangur laga þessara er að tryggja að fjármálafyrirtæki séu rekin á
      heilbrigðan og eðlilegan hátt með hagsmuni viðskiptavina, hluthafa,
           stofnfjáreigenda og alls þjóðarbúsins að leiðarljósi.]^1)
     Lög þessi gilda um innlend fjármálafyrirtæki og um starfsemi erlendra
fjármálafyrirtækja hér á landi. Með fjármálafyrirtæki er í lögum þessum átt við
        fyrirtæki sem fengið hefur starfsleyfi skv. 6. gr., sbr. 4. gr.
                               ^1)L. 75/2010, 1. gr.
                            [1. gr. a. Orðskýringar.
                             Í lögum þessum merkir:
            1. Náin tengsl: Náin tengsl teljast vera til staðar þegar:
   a. bein eignatengsl eða bein yfirráð yfir allt að 20% af hlutafé eða stofnfé
                  eða atkvæðavægi fyrirtækis liggja fyrir, eða
    b. yfirráð eða samstarf er til staðar milli aðila í skilningi laga þessara.
     2. Hópur tengdra viðskiptavina: Það telst hópur tengdra viðskiptamanna ef
               öðru eða báðum eftirtalinna skilyrða er fullnægt:
    a. tveir eða fleiri einstaklingar eða lögpersónur sem, nema sýnt sé fram á
annað, mynda eina áhættu vegna þess að einn þeirra hefur bein eða óbein yfirráð
                                yfir hinum, eða
    b. tveir eða fleiri einstaklingar eða lögpersónur þar sem enginn einn hefur
  yfirráð yfir hinum, eins og skilgreint er í a-lið, en þeir teljast til sömu
áhættu vegna þess að þeir eru svo fjárhagslega tengdir að líkur eru á að ef einn
   þeirra lendir í fjárhagserfiðleikum, einkum í tengslum við fjármögnun eða
    endurgreiðslu skulda, eigi hinn aðilinn eða allir í greiðsluerfiðleikum.
    3. Virkur eignarhlutur: Bein eða óbein hlutdeild í félagi sem nemur 10% eða
meira af hlutafé, stofnfé eða atkvæðisrétti eða önnur hlutdeild sem gerir kleift
              að hafa veruleg áhrif á stjórnun viðkomandi félags.
    4. Hlutdeild: Beinn eða óbeinn eignarréttur eða eftir atvikum annars konar
             ráðstöfunarréttur yfir eignarhlut, t.d. atkvæðisrétti.
   5. Samstarf: Samstarf skal vera talið á milli aðila ef þeir hafa gert með sér
samkomulag um að einn eða fleiri saman nái virkum eignarhlut í félagi, hvort sem
samkomulagið er formlegt eða óformlegt, skriflegt, munnlegt eða með öðrum hætti.
 Samstarf skal alltaf talið vera fyrir hendi þegar um eftirfarandi tengsl er að
                    ræða, nema sýnt sé fram á hið gagnstæða:
    a. Hjón, aðilar í staðfestri samvist, aðilar í skráðri sambúð og börn hjóna
eða aðila í staðfestri samvist eða skráðri sambúð. Foreldrar og börn teljast enn
                           fremur aðilar í samstarfi.
    b. Tengsl milli aðila sem fela í sér bein eða óbein yfirráð annars aðilans
yfir hinum eða ef tvö eða fleiri félög eru beint eða óbeint undir yfirráðum sama
        aðila. Taka skal tillit til tengsla aðila skv. a-, c- og d-lið.
     c. Félög sem aðili á með beinum eða óbeinum hætti verulegan eignarhlut í,
  þ.e. aðili á með beinum eða óbeinum hætti a.m.k. 20% hluta atkvæðisréttar í
viðkomandi félagi. Félag, móðurfélag þess, dótturfélög og systurfélög teljast í
      samstarfi. Taka skal tillit til tengsla aðila skv. a-, b- og d-lið.
   d. Tengsl á milli félags og stjórnarmanna þess og félags og framkvæmdastjóra
                                     þess.
    6. Framkvæmdastjóri: Einstaklingur sem stjórn fjármálafyrirtækis ræður til
þess að standa fyrir rekstri þess í samræmi við ákvæði hlutafélagalaga eða laga
                þessara, burtséð frá starfsheiti að öðru leyti.
    7. Aðildarríki: Ríki sem er aðili að samningnum um Evrópska efnahagssvæðið,
        aðili að stofnsamningi Fríverslunarsamtaka Evrópu eða Færeyjar.
          8. Lykilstarfsmaður: Einstaklingur í stjórnunarstarfi, annar en
 framkvæmdastjóri, sem hefur umboð til að taka ákvarðanir sem geta haft áhrif á
                    framtíðarþróun og afkomu fyrirtækisins.
       9. Yfirráð: Tengsl milli móðurfélags og dótturfélags, eins og þau eru
 skilgreind í lögum um ársreikninga, eða sambærilegt samband milli einstaklings
                          eða lögaðila og félags.]^1)
                               ^1)L. 75/2010, 2. gr.

                            II. kafli. Starfsleyfi.
                            A. Veiting starfsleyfis.
                          2. gr. Starfsleyfisveitandi.
 Fjármálaeftirlitið veitir starfsleyfi samkvæmt lögum þessum. Fjármálafyrirtæki
        er heimilt að hefja starfsemi þegar það hefur fengið starfsleyfi
                             Fjármálaeftirlitsins.
 [Fjármálaeftirlitið skal hafa samráð við lögbær yfirvöld í öðrum aðildarríkjum
           við mat á umsókn um starfsleyfi fjármálafyrirtækis sem er:
     a. dótturfélag fjármálafyrirtækis eða vátryggingafélags með starfsleyfi í
                               öðru aðildarríki,
      b. dótturfélag móðurfélags fjármálafyrirtækis eða vátryggingafélags með
                      starfsleyfi í öðru aðildarríki, eða
   c. undir yfirráðum aðila, einstaklings eða lögaðila, sem hefur ráðandi stöðu
         í fjármálafyrirtæki eða vátryggingafélagi í öðru aðildarríki.
     Samráð skv. 2. mgr. skal m.a. taka til upplýsinga um hæfi hluthafa og
                        stjórnenda, sbr. 42. og 52. gr.
     Samráð skv. 2. mgr. gildir jafnframt um viðvarandi eftirlit með því að
                          starfsskilyrði séu uppfyllt.
                                    ^1)]^2)
                   ^1)L. 75/2010, 4. gr. ^2)L. 130/2004, 1. gr.
                         3. gr. Leyfisskyld starfsemi.
        Eftirtalin starfsemi er starfsleyfisskyld samkvæmt lögum þessum:
               1. Móttaka endurgreiðanlegra fjármuna frá almenningi:
                                    a. Innlán.
                             b. Skuldaviðurkenningar.
     2. Veiting útlána sem fjármögnuð eru með endurgreiðanlegum fjármunum frá
                                  almenningi.
   3. Eignaleiga þegar fyrirtæki hefur slíka starfsemi að meginstarfsemi sinni.
  Með eignaleigu er átt við leigustarfsemi með lausafé eða fasteignir þar sem
   leigusali selur leigutaka hið leigða gegn umsömdu leigugjaldi í tiltekinn
                               lágmarksleigutíma.
                        4. Útgáfa og umsýsla greiðslukorta.
                          5. Útgáfa og umsýsla rafeyris.
         6. [Viðskipti og þjónusta með fjármálagerninga samkvæmt lögum um
                              verðbréfaviðskipti:
       a. Móttaka og miðlun fyrirmæla frá viðskiptavinum um einn eða fleiri
                               fjármálagerninga.
                 b. Framkvæmd fyrirmæla fyrir hönd viðskiptavina.
                                 c. Eignastýring.
                             d. Fjárfestingarráðgjöf.
        e. Sölutrygging í tengslum við útgáfu fjármálagerninga og/eða útboð
                               fjármálagerninga.
    f. [Umsjón með útboði fjármálagerninga án sölutryggingar og taka verðbréfa
                til viðskipta á skipulegum verðbréfamarkaði.]^1)
                g. Rekstur markaðstorgs fjármálagerninga (MTF).]^2)
                            7. Rekstur verðbréfasjóða.
        Um aðrar starfsheimildir fjármálafyrirtækja fer skv. IV. kafla.
              [Aðilar þessir falla ekki undir gildissvið laganna:
     1. Seðlabankar ríkja innan Evrópska efnahagssvæðisins og aðrar opinberar
           stofnanir sem annast eða hafa afskipti af lánamálum ríkja.
                               2. Vátryggingafélög.
         3. [Verðbréfasjóðir, fjárfestingarsjóðir og lífeyrissjóðir sem og
                       vörslufyrirtæki slíkra sjóða.]^3)
    4. Lögmenn og löggiltir endurskoðendur, enda sé um tilfallandi þjónustu að
 ræða og hún veitt sem eðlilegur þáttur í víðtækara viðfangsefni á starfssviði
                                    þeirra.
   5. Aðilar sem veita þjónustu fyrir móðurfélög sín, dótturfélög sín eða fyrir
                      önnur dótturfélög móðurfélags síns.
       6. Aðilar sem veita aðeins þjónustu í tengslum við stjórnun á sjóðum
                         starfsmanna um fjárfestingar.
      7. Aðilar sem hafa ekki leyfisskylda starfsemi samkvæmt lögum þessum að
     meginstarfsemi sinni, metið á samstæðugrunni, og eiga í viðskiptum með
 fjármálagerninga fyrir eigin reikning eða veita viðskiptavinum meginstarfsemi
sinnar þjónustu með hrávöruafleiður eða afleiðusamninga skv. d-lið 2. tölul. 1.
                    mgr. 2. gr. laga um verðbréfaviðskipti.
     8. Aðilar sem veita fjárfestingarráðgjöf sem hluta af þjónustu sem fellur
ekki undir lög þessi að öðru leyti svo framarlega sem ekki er greitt sérstaklega
                               fyrir ráðgjöfina.
       9. Aðilar sem hafa að meginstarfsemi að eiga í viðskiptum fyrir eigin
reikning með hrávöru eða hrávöruafleiður, svo framarlega sem þeir eru ekki hluti
    af samstæðu sem hefur að meginstarfsemi að stunda leyfisskylda starfsemi
                           samkvæmt lögum þessum.]^2)
 [Ráðherra er heimilt að setja í reglugerð nánari ákvæði um undanþágur skv. 3.
                                    mgr.]^2)
        ^1)L. 75/2010, 5. gr. ^2)L. 111/2007, 1. gr. ^3)L. 144/2007, 1. gr.
                          4. gr. Tegundir starfsleyfa.
                Fjármálafyrirtæki getur fengið starfsleyfi sem:
     1. Viðskiptabanki skv. 1.6. tölul. 1. mgr. 3. gr. Viðskiptabanki skal þó
  ætíð hafa starfsleyfi og veita þjónustu skv. 1. og 2. tölul. 1. mgr. 3. gr.
   2. Sparisjóður skv. 1.6. tölul. 1. mgr. 3. gr. Sparisjóður skal þó ætíð hafa
       starfsleyfi og veita þjónustu skv. 1. og 2. tölul. 1. mgr. 3. gr.
       3. Lánafyrirtæki skv. b-lið 1. tölul. og 2.6. tölul. 1. mgr. 3. gr.
 Lánafyrirtæki skal ætíð hafa starfsleyfi skv. b-lið 1. tölul. og 2. tölul. 1.
  mgr. 3. gr. Lánafyrirtæki hefur heimild til að kalla sig fjárfestingarbanka.
                4. Rafeyrisfyrirtæki skv. 5. tölul. 1. mgr. 3. gr.
                5. Verðbréfafyrirtæki skv. 6. tölul. 1. mgr. 3. gr.
       6. [Verðbréfamiðlun skv. a- og/eða d-lið 6. tölul. 1. mgr. 3. gr.]^1)
   7. [Rekstrarfélag verðbréfasjóða skv. c-lið 6. tölul. og 7. tölul. 1. mgr. 3.
                                    gr.]^2)
 Fjármálafyrirtæki sem fengið hefur starfsleyfi skv. 1.4. tölul. 1. mgr. telst
                   vera lánastofnun í skilningi laga þessara.
[Fjármálafyrirtæki sem ekki er heimilt að eiga viðskipti fyrir eigin reikning er
þrátt fyrir það heimilt að fjárfesta í fjármálagerningum utan veltubókar, í því
 skyni að ávaxta eigið fé sitt. Fjármálaeftirlitinu er heimilt að setja nánari
                       reglur samkvæmt þessu ákvæði.]^1)
                   ^1)L. 111/2007, 2. gr. ^2)L. 144/2007, 2. gr.
                                 5. gr. Umsókn.
        Umsókn um starfsleyfi skal vera skrifleg og henni skulu fylgja:
        1. Upplýsingar um tegund starfsleyfis sem sótt er um, sbr. 4. gr.,
 leyfisskylda starfsemi, sbr. 1. mgr. 3. gr., og aðra starfsemi sem fyrirhuguð
                              er, sbr. IV. kafla.
                               2. Samþykktir félags.
      3. Upplýsingar um starfsskipulag þar sem m.a. komi fram upplýsingar um
                  hvernig fyrirhugaðri starfsemi verði sinnt.
       4. Upplýsingar um innra skipulag fyrirtækisins, þ.m.t. eftirlits- og
                                 starfsreglur.
   5. Viðskipta- og rekstraráætlun þar sem m.a. komi fram fyrirhugaður vöxtur og
                             uppbygging eigin fjár.
   6. Upplýsingar um stofnendur, hluthafa eða stofnfjáreigendur, sbr. VI. kafla.
       7. Upplýsingar um stjórnarmenn, framkvæmdastjóra og aðra stjórnendur.
         8. Staðfesting endurskoðanda á innborgun hlutafjár eða stofnfjár.
    9. Upplýsingar um náin tengsl fyrirtækisins við einstaklinga eða lögaðila,
                                  sbr. 18. gr.
         10. Aðrar viðeigandi upplýsingar sem Fjármálaeftirlitið ákveður.
                          6. gr. Veiting starfsleyfis.
Ákvörðun Fjármálaeftirlitsins um veitingu starfsleyfis skal tilkynnt umsækjanda
   skriflega svo fljótt sem unnt er og eigi síðar en þremur mánuðum eftir að
fullbúin umsókn barst. Fjármálaeftirlitið skal tilkynna umsækjanda um það þegar
                           umsókn telst fullnægjandi.
Í starfsleyfi skal koma fram til hvaða tegundar leyfið tekur, sbr. 4. gr., hvaða
  starfsleyfisskylda starfsemi heimilt er að stunda á grundvelli þess og hvaða
aðra starfsemi fyrirhugað er að stunda skv. IV. kafla. [Ekki er heimilt að veita
        starfsleyfi sem tekur eingöngu til viðbótarþjónustu skv. 25. gr.
  Fjármálafyrirtæki, sem hyggst auka við starfsemi sína þannig að hún taki til
 annarrar starfsemi skv. IV. kafla sem fellur ekki undir starfsleyfi þess, skal
    sækja um leyfi til Fjármálaeftirlitsins til að stunda þá starfsemi.]^1)
  Fjármálafyrirtæki er óheimilt að hefja starfsemi fyrr en hlutafé eða stofnfé
                     hefur verið greitt að fullu í reiðufé.
 Fjármálaeftirlitið skal birta tilkynningar um starfsleyfi fjármálafyrirtækja í
                               Lögbirtingablaði.
                              ^1)L. 111/2007, 3. gr.
                          7. gr. Synjun starfsleyfis.
 Fullnægi umsókn ekki skilyrðum laga þessara að mati Fjármálaeftirlitsins skal
                           það synja um starfsleyfi.
Synjun Fjármálaeftirlitsins á umsókn skal rökstudd og tilkynnt umsækjanda innan
  þriggja mánaða frá móttöku fullbúinnar umsóknar. Synjun skal þó alltaf hafa
              borist umsækjanda tólf mánuðum frá móttöku umsóknar.
                      8. gr. Skrá yfir fjármálafyrirtæki.
 Fjármálaeftirlitið skal halda skrá yfir fjármálafyrirtæki og útibú þeirra þar
  sem fram koma allar helstu upplýsingar um hlutaðeigandi fyrirtæki. [Tilkynna
   skal Fjármálaeftirlitinu, fyrir fram ef við á, um allar breytingar á áður
veittum upplýsingum, þar á meðal upplýsingum um stjórn eða framkvæmdastjóra, um
fjölgun eða fækkun útibúa og ef fjármálafyrirtæki uppfyllir ekki lengur skilyrði
                        fyrir veitingu starfsleyfis.]^1)
                              ^1)L. 111/2007, 4. gr.
                          B. Afturköllun starfsleyfis.
                         9. gr. Ástæður afturköllunar.
Fjármálaeftirlitið getur afturkallað starfsleyfi fjármálafyrirtækis í heild eða
                                   að hluta:
    1. hafi fyrirtækið fengið starfsleyfið á grundvelli rangra upplýsinga eða á
                             annan óeðlilegan hátt,
    2. fullnægi fyrirtækið ekki ákvæðum laga þessara um stofnfé, hlutafé, eigið
                        fé eða fjölda stofnfjáreigenda,
     3. nýti fyrirtækið ekki starfsleyfið innan tólf mánaða frá því að það var
  veitt, afsali sér ótvírætt leyfinu eða hætti starfsemi í meira en sex mánuði
                                   samfellt,
      4. fullnægi hluthafar, stjórnarmenn og stjórnendur fyrirtækis ekki þeim
                 hæfisskilyrðum sem fram koma í 42. og 52. gr.,
   5. sé um að ræða náin tengsl fjármálafyrirtækis við einstaklinga eða lögaðila
                     með þeim hætti sem um getur í 18. gr.,
      6. [hafi ráðstafanir sem gripið hefur verið til á grundvelli ákvæða um
 inngrip Fjármálaeftirlitsins í eignir, réttindi og skyldur fjármálafyrirtækis
 skv. 100. gr. a ekki náð árangri eða hafi verið kveðinn upp úrskurður um slit
                       fyrirtækisins skv. XII. kafla],^1)
    7. brjóti fyrirtækið að öðru leyti alvarlega eða ítrekað gegn lögum þessum,
            reglum, samþykktum eða reglugerðum settum samkvæmt þeim.
Áður en til afturköllunar kemur skv. 1. mgr. skal fyrirtækinu veittur hæfilegur
  frestur til úrbóta sé unnt að koma úrbótum við að mati Fjármálaeftirlitsins.
        [Þrátt fyrir afturköllun starfsleyfis skv. 6. tölul. 1. mgr. er
    [bráðabirgðastjórn, slitastjórn við slitameðferð fjármálafyrirtækis eða
skiptastjóra við gjaldþrotaskipti á búi þess]^2) heimilt, með samþykki og undir
eftirliti Fjármálaeftirlitsins, að annast áfram tiltekna leyfisbundna starfsemi
    að svo miklu leyti sem hún er nauðsynleg vegna bústjórnar og ráðstöfunar
                             hagsmuna þrotabús.]^3)
  Fjármálaeftirlitinu er heimilt að banna fjármálafyrirtæki að stunda tiltekna
starfsemi sem því er heimil skv. IV. kafla. Um slíkt bann gilda ákvæði 1. og 2.
                                      mgr.
      ^1)[3]L. 125/2008, 3. gr. ^2)L. 44/2009, 1. gr. ^3)L. 129/2008, 1. gr.
         10. gr. Tilkynning um afturköllun og slit fjármálafyrirtækis.
   Afturköllun á starfsleyfi fjármálafyrirtækis skal tilkynnt stjórn þess og
       rökstudd skriflega. Fjármálaeftirlitið skal birta tilkynninguna í
    Lögbirtingablaði og auglýsa í fjölmiðlum. Starfræki fyrirtækið útibú eða
þjónustustarfsemi í öðru ríki skal tilkynningin send lögbærum eftirlitsaðilum í
                                   því ríki.
Ef starfsleyfi fjármálafyrirtækis er afturkallað skal fyrirtækinu slitið og fer
                     um slitin samkvæmt ákvæðum XII. kafla.
             [10. gr. a. Takmörkun á starfsemi fjármálafyrirtækis.
  Fjármálaeftirlitinu er heimilt að takmarka starfsemi einstakra starfsstöðva
 fjármálafyrirtækja telji það sérstaka ástæðu til. Því er enn fremur heimilt að
     setja einstaka starfsstöðvum fjármálafyrirtækis sérstök skilyrði fyrir
     áframhaldandi starfsemi. Þá er Fjármálaeftirlitinu heimilt að takmarka
 tímabundið starfsemi fjármálafyrirtækis sem því er heimilt að stunda, í heild
eða hluta, hvort sem hún er starfsleyfisskyld eða ekki, telji stofnunin sérstaka
                                  ástæðu til.
Áður en gripið er til takmörkunar skv. 1. mgr. skal viðkomandi fjármálafyrirtæki
 gefinn kostur á að koma við úrbótum sé það unnt að mati Fjármálaeftirlitsins.
    Ákvarðanir Fjármálaeftirlitsins samkvæmt þessari grein skulu rökstuddar
skriflega. Veiti fjármálafyrirtækið þjónustu í öðru aðildarríki skal tilkynning
   um efni ákvörðunarinnar og rökstuðning send lögbærum eftirlitsaðila í því
                                   ríki.]^1)
                               ^1)L. 75/2010, 6. gr.

                       III. kafli. Stofnun og starfsemi.
                       11. gr. Búsetuskilyrði stofnenda.
 Einungis einstaklingar og lögaðilar búsettir hér á landi geta verið stofnendur
                              fjármálafyrirtækja.
 [Ríkisborgarar og lögaðilar annarra ríkja innan Evrópska efnahagssvæðisins og
    aðildarríkja Fríverslunarsamtaka Evrópu svo og Færeyingar og lögaðilar í
       Færeyjum eru undanþegnir búsetuskilyrðum 1. mgr.]^1) [Efnahags- og
   viðskiptaráðherra]^2) er heimilt að veita ríkisborgurum annarra ríkja sömu
                                   undanþágu.
                  ^1)L. 108/2006, 75. gr. ^2)L. 98/2009, 33. gr.
                                 12. gr. Heiti.
    Fjármálafyrirtækjum er einum heimilt að nota í firma sínu eða til nánari
          skýringar á starfsemi sinni orðin banki, viðskiptabanki,
fjárfestingarbanki, sparisjóður, rafeyrisfyrirtæki, verðbréfafyrirtæki,
verðbréfamiðlun og rekstrarfélag verðbréfasjóðs, ein sér eða samtengd öðrum
                     orðum, í samræmi við starfsleyfi sitt.
 Sé hætta á að villst verði á nöfnum erlends og innlends fjármálafyrirtækis sem
starfa hér á landi getur Fjármálaeftirlitið krafist þess að annað fyrirtækjanna
                          verði auðkennt sérstaklega.
Fjármálafyrirtæki má ekki auðkenna starfsemi sína á þann hátt að unnt sé að líta
               svo á að um Seðlabanka Íslands geti verið að ræða.
                             13. gr. Rekstrarform.
 Fjármálafyrirtæki skal starfa sem hlutafélag. Um rekstrarform sparisjóða gilda
                              ákvæði VIII. kafla.
                          14. gr. [Hlutafé og stofnfé.
Við veitingu starfsleyfis skal lágmark innborgaðs stofnfjár (e. initial capital)
fjármálafyrirtækja vera eins og tilgreint er í 2.8. mgr. Til stofnfjár skv. 1.
 málsl. telst innborgað hlutafé, innborgað stofnfé sparisjóðs og varasjóðir (e.
                                  cash money).
Hlutafé viðskiptabanka og lánafyrirtækis og stofnfé sparisjóðs skal að lágmarki
                          nema 5 milljónum evra (EUR).
   Stofnfé sparisjóðs sem starfar á afmörkuðum, staðbundnum markaði og hefur
  eingöngu starfsheimildir skv. 1., 2., 4. og 5. tölul. 1. mgr. 3. gr. skal að
lágmarki nema 1 milljón evra. Í umsókn um starfsleyfi skal umsækjandi gera grein
    fyrir hvað telst staðbundinn, afmarkaður markaður viðkomandi sparisjóðs.
    Fjármálaeftirlitið ákvarðar hvað telst staðbundinn, afmarkaður markaður.
        Hlutafé rafeyrisfyrirtækis skal að lágmarki nema 1 milljón evra.
      Hlutafé verðbréfafyrirtækis skal að lágmarki nema 730 þúsundum evra.
    Hlutafé verðbréfafyrirtækis sem hefur ekki starfsheimildir til að stunda
viðskipti fyrir eigin reikning eða sinna sölutryggingu fjármálagerninga og hefur
a.m.k. eina af starfsheimildum ac-liðar þessarar málsgreinar, ásamt því að fara
með vörslur fjármuna eða fjármálagerninga viðskiptavinar, skal að lágmarki nema
                               125 þúsundum evra:
       a. móttöku og miðlun fyrirmæla frá viðskiptavinum um einn eða fleiri
                               fjármálagerninga,
                b. framkvæmd fyrirmæla fyrir hönd viðskiptavina eða
                                 c. eignastýringu.
       Hlutafé verðbréfamiðlunar skal að lágmarki nema 50 þúsundum evra.
 Hlutafé rekstrarfélags verðbréfasjóða skal að lágmarki nema 125 þúsundum evra.
Hlutafé skal hækka um sem nemur 0,02% af eignum verðbréfasjóða og annarra sjóða
    um sameiginlega fjárfestingu sem rekstrarfélagið rekur og eru umfram 250
   milljónir evra. Hlutafé skv. 1. og 2. málsl. þarf þó ekki að fara yfir 10
milljónir evra. Með eignum rekstrarfélags samkvæmt þessari málsgrein skal telja
      eignir verðbréfasjóða og annarra sjóða um sameiginlega fjárfestingu.
 Sé hlutafé eða stofnfé skv. 2.8. mgr. skráð í íslenskum krónum skal miða við
    opinbert viðmiðunargengi (kaupgengi) eins og það er skráð hverju sinni.
   Óski fjármálafyrirtæki eftir nýju starfsleyfi skal bókfært eigið fé í stað
 hlutafjár eða stofnfjár ekki nema lægri fjárhæð en kveðið er á um í 2.8. mgr.
 Eiginfjárgrunnur fjármálafyrirtækis skv. 84. og 85. gr. má á hverjum tíma eigi
               nema lægri fjárhæð en kveðið er á um í 2.8. mgr.
     Fjármálaeftirlitinu er heimilt að setja nánari reglur samkvæmt þessari
                                   grein.]^1)
                               ^1)L. 75/2010, 7. gr.
                             15. gr. Höfuðstöðvar.
     Fjármálafyrirtæki, sem fengið hefur starfsleyfi skv. 6. gr., skal hafa
                        höfuðstöðvar sínar hér á landi.
                          16. gr. Endurskoðunardeild.
      [Í fjármálafyrirtæki skal starfa endurskoðunardeild sem annast innri
endurskoðun. Innri endurskoðunardeild skal starfa óháð öðrum deildum í skipulagi
fjármálafyrirtækis og er hún hluti af skipulagi þess og þáttur í eftirlitskerfi
    þess. Starfsmenn innri endurskoðunardeildar skulu sameiginlega búa yfir
 nægjanlegri þekkingu og reynslu til þess að takast á við verkefni deildarinnar
 og skal starfsmannafjöldinn endurspegla stærð fjármálafyrirtækis og starfsemi
     þess. Starfsmenn innri endurskoðunardeildar mega ekki vera hluthafar í
  viðkomandi fjármálafyrirtæki. Heimilt er að kveða nánar á um starfsemi innri
                       endurskoðunardeildar í reglugerð.
Stjórn fjármálafyrirtækis skal ráða forstöðumann endurskoðunardeildar fyrirtækis
  sem fer með innri endurskoðun í umboði hennar. Hann skal hafa sérþekkingu á
 sviði innri endurskoðunar, hafa lokið háskólaprófi sem nýtist í starfi og búa
  yfir nægilegri reynslu til þess að geta sinnt starfi sínu. Hann má ekki hafa
 verið úrskurðaður gjaldþrota eða hafa í tengslum við atvinnurekstur hlotið dóm
  fyrir refsiverðan verknað samkvæmt almennum hegningarlögum, samkeppnislögum,
   lögum um hlutafélög, lögum um einkahlutafélög, lögum um bókhald, lögum um
 ársreikninga, lögum um gjaldþrotaskipti o.fl. og ákvæðum laga um staðgreiðslu
opinberra gjalda, svo og sérlögum sem gilda um aðila sem lúta opinberu eftirliti
    með fjármálastarfsemi. Fjármálaeftirlitið getur hvenær sem er tekið hæfi
forstöðumanns innri endurskoðunardeildar til sérstakrar skoðunar telji stofnunin
                                tilefni til.^1)
 Innri endurskoðun skal reglulega gera stjórn og endurskoðunarnefnd grein fyrir
   starfsemi sinni. Skylt er að taka þær athugasemdir sem forstöðumaður innri
    endurskoðunar metur mikilvægar fyrir á stjórnarfundum og færa til bókar.
 Forstöðumaður innri endurskoðunardeildar hefur rétt til setu á stjórnarfundum
                    þar sem athugasemdir hans eru á dagskrá.
 Eigi sjaldnar en árlega skal innri endurskoðun gera Fjármálaeftirlitinu grein
   fyrir niðurstöðum kannana sinna. Auk þess skal innri endurskoðun tilkynna
  Fjármálaeftirlitinu sérstaklega og án tafar þær athugasemdir sem gerðar hafa
                            verið og sendar stjórn.
  Fjármálaeftirlitið getur, með hliðsjón af eðli og umfangi rekstrar einstakra
 fjármálafyrirtækja, veitt undanþágu frá starfrækslu innri endurskoðunardeildar
   eða frá einstökum þáttum starfsemi þeirra og sett þeim fyrirtækjum sérstök
                      skilyrði sem slíka undanþágu fá.]^2)
    ^1)Ákvæði málsgreinarinnar taka gildi 1. jan. 2011 skv. l. 75/2010, brbákv.
                           II. ^2)L. 75/2010, 8. gr.
                       17. gr. Eftirlitskerfi með áhættu.
 [Fjármálafyrirtæki skal á hverjum tíma hafa yfir að ráða tryggu eftirlitskerfi
með áhættu í tengslum við alla starfsemi sína. Hjá fjármálafyrirtæki skulu vera
  til staðar fullnægjandi og skjalfestir innri ferlar til að meta nauðsynlega
   stærð, samsetningu og innri dreifingu eiginfjárgrunns með hliðsjón af þeim
     áhættum sem starfsemin felur í sér hverju sinni. Innri ferlarnir skulu
 endurmetnir reglulega til að tryggja að þeir séu fullnægjandi með hliðsjón af
                eðli, umfangi og margbreytileika starfseminnar.
 [Fjármálafyrirtæki ber að framkvæma regluleg álagspróf og skjalfesta forsendur
    og niðurstöður þeirra. Niðurstöður álagsprófa skulu vera á dagskrá næsta
            stjórnarfundar eftir að niðurstaða þeirra liggur fyrir.
Fjármálaeftirlitið getur sett reglur um framkvæmd áhættustýringar, stöðu þeirra
sem framkvæma áhættustýringu í skipuriti fjármálafyrirtækja og um eftirlitskerfi
 vegna áhættuþátta í starfsemi fjármálafyrirtækja og fjármálasamsteypa.]^1)]^2)
                   ^1)L. 75/2010, 9. gr. ^2)L. 170/2006, 2. gr.
                     [17. gr. a. Uppfærð skuldbindingaskrá.
        Fjármálafyrirtæki skal halda sérstaka skrá um alla þá sem njóta
  lánafyrirgreiðslu þess. Til lánafyrirgreiðslu samkvæmt þessari grein teljast
beinar lánveitingar til viðkomandi, kaup á skuldabréfum útgefnum af viðkomandi,
 kaup á eignasafni annars lánveitanda þar sem er að finna kröfu á viðkomandi og
 hvers konar önnur fyrirgreiðsla sem jafna má til lánafyrirgreiðslu, enda nemi
    brúttóskuld viðkomandi við fjármálafyrirtækið að lágmarki 300 millj. kr.
 Fjármálafyrirtæki skal senda Fjármálaeftirlitinu uppfærða skrá miðað við hver
mánaðamót. Skal skráin greinast í nöfn og kennimerki lántakenda. Enn fremur skal
senda sambærilega skrá um aðila í nánum tengslum og hópa tengdra viðskiptamanna,
 að svo miklu leyti sem þeir aðilar eru ekki á fyrrnefndri skrá. Að öðru leyti
       gilda ákvæði laga þessara og ákvæði laga um opinbert eftirlit með
       fjármálastarfsemi um meðferð upplýsinga sem skráin hefur að geyma.
    Fjármálaeftirlitið getur sett nánari reglur um innihald skrárinnar.]^1)
      ^1)L. 75/2010, 10. gr. Ákvæði greinarinnar taka gildi 1. jan. 2011 skv.
                               brbákv. II í s.l.
              [17. gr. b. Skylda lántaka til að veita upplýsingar.
Telji Fjármálaeftirlitið að lántökur einstaks aðila, sem er á skuldbindingaskrá
skv. 17. gr. a og lýtur ekki opinberu eftirliti með fjármálastarfsemi, geti haft
     kerfislæg áhrif er því heimilt að krefja viðkomandi um upplýsingar um
  skuldbindingar hans. Til skuldbindinga samkvæmt þessari grein teljast beinar
    lántökur, ádregnar lánalínur, útgáfa á skuldaskjölum viðkomandi, kaup á
 skuldatryggingu eða greiðsluvátryggingu vegna lántöku, kaup- og söluréttur og
     hvers konar önnur fyrirgreiðsla, innan eða utan efnahagsreiknings, sem
     viðkomandi hefur notið og jafna má til lánafyrirgreiðslu eða ábyrgðar.
  Neiti aðili að láta Fjármálaeftirlitinu í té upplýsingar skv. 1. mgr. getur
Fjármálaeftirlitið fyrirskipað eftirlitsskyldum aðilum að ekki verði um frekari
fyrirgreiðslu af hálfu eftirlitsskyldra aðila við viðkomandi að ræða. Sama á við
 ef upplýsingagjöf viðkomandi er ófullnægjandi. Ákvarðanir Fjármálaeftirlitsins
             samkvæmt þessari grein skulu rökstuddar skriflega.]^1)
      ^1)L. 75/2010, 10. gr. Ákvæði greinarinnar taka gildi 1. jan. 2011 skv.
                               brbákv. II í s.l.
                              18. gr. Náin tengsl.
 Starfsleyfi skal ekki veitt ef náin tengsl fjármálafyrirtækis, [sbr. 1. tölul.
 1. gr. a],^1) við einstaklinga eða lögaðila hindra eftirlit með fyrirtækinu af
hálfu Fjármálaeftirlitsins. Hið sama á við ef lög eða reglur, sem gilda um slíka
                         tengda aðila, hindra eftirlit.
                                      ^1)
                              ^1)L. 75/2010, 11. gr.
                    19. gr. Góðir viðskiptahættir og venjur.
      [Fjármálafyrirtæki skal starfa í samræmi við eðlilega og heilbrigða
                  viðskiptahætti og venjur á fjármálamarkaði.
    Fjármálaeftirlitið setur reglur um hvað teljist eðlilegir og heilbrigðir
           viðskiptahættir fjármálafyrirtækja samkvæmt lögum þessum.
 Fjármálafyrirtækjum ber að fylgja viðurkenndum leiðbeiningum um stjórnarhætti
fyrirtækja. Í því skyni skulu þau m.a. birta árlega yfirlýsingu um stjórnarhætti
  fyrirtækisins í sérstökum kafla í ársreikningi eða ársskýrslu og gera grein
 fyrir stjórnarháttum sínum á vefsíðu fyrirtækisins og birta þar yfirlýsingu um
                              stjórnarhætti sína.
  Fjármálafyrirtæki skal tilgreina á vefsíðu nöfn og hlutfallslegt eignarhald
          allra þeirra sem eiga 5% eða stærri hlut í fyrirtækinu.]^1)
                              ^1)L. 75/2010, 12. gr.
                          [19. gr. a. Úrskurðarnefnd.
     Fjármálafyrirtæki skal hafa aðgengilegar upplýsingar um úrskurðar- og
  réttarúrræði viðskiptavina sinna ef ágreiningur rís milli viðskiptavinar og
   fjármálafyrirtækis, m.a. um málskot til úrskurðarnefndar um viðskipti við
                               fjármálafyrirtæki.
 Fjármálafyrirtækjum er skylt að eiga aðild að úrskurðarnefnd um viðskipti við
  fjármálafyrirtæki. Úrskurðarnefnd um viðskipti við fjármálafyrirtæki starfar
 samkvæmt samningi milli efnahags- og viðskiptaráðherra, Neytendasamtakanna og
    Samtaka fjármálafyrirtækja, svo og samkvæmt samþykktum er hún setur sér.
 Formaður nefndarinnar skal fullnægja skilyrðum til þess að vera héraðsdómari.
      Nefndin kveður upp rökstudda úrskurði og verður þeim ekki skotið til
 stjórnvalda, en heimilt er aðilum máls að leggja ágreining sinn fyrir dómstóla
   með venjubundnum hætti. Ráðherra annast birtingu samþykkta nefndarinnar í
                          B-deild Stjórnartíðinda.]^1)
      ^1)L. 75/2010, 13. gr. Ákvæði greinarinnar taka gildi 1. jan. 2011 skv.
                               brbákv. II í s.l.
                   [19. gr. b. Upplýsingar um viðskiptamenn.
     Fjármálafyrirtæki skulu setja sér reglur um hvernig haldið er utan um
 upplýsingar um einstaka viðskiptamenn. Í þeim skal koma fram hvaða starfsmenn
hafi aðgengi að upplýsingunum starfs síns vegna, hvernig staðið skuli að miðlun
  upplýsinga til innra eftirlits, eftirlitsstjórnvalda og lögreglu og hvernig
 eftirliti með framkvæmd reglnanna er háttað. Reglurnar skulu vera aðgengilegar
                              viðskiptavinum.]^1)
                              ^1)L. 75/2010, 14. gr.

                          IV. kafli. Starfsheimildir.
               A. Viðskiptabankar, sparisjóðir og lánafyrirtæki.
     20. gr. Starfsheimildir viðskiptabanka, sparisjóða og lánafyrirtækja.
   Starfsemi viðskiptabanka og sparisjóða getur tekið til eftirfarandi þátta:
     1. Móttöku innlána og annarra endurgreiðanlegra fjármuna frá almenningi.
                             2. Útlánastarfsemi, m.a.:
                                 a. neytendalána,
                                b. langtímaveðlána,
                      c. kröfukaupa og kaupa skuldaskjala og
                                 d. viðskiptalána.
                               3. Fjármögnunarleigu.
                               4. Greiðslumiðlunar.
   5. Útgáfu og umsýslu greiðslumiðla (t.d. greiðslukorta, rafeyris, ferðatékka
                                   og víxla).
                        6. Að veita ábyrgðir og tryggingar.
          7. Viðskipta fyrir eigin reikning eða fyrir viðskiptavini með:
       a. greiðsluskjöl á peningamarkaði (ávísanir, víxla, önnur sambærileg
                            greiðsluskjöl o.s.frv.),
                              b. erlendan gjaldeyri,
                  c. framvirka samninga og skiptirétt (vilnanir),
                       d. gengisbundin bréf og vaxtabréf og
                                   e. verðbréf.
      8. [Þátttöku í útboðum verðbréfa, þjónustuviðskipta sem tengjast slíkum
   útboðum og töku verðbréfa til viðskipta á skipulegum verðbréfamarkaði.]^1)
    9. Ráðgjafar til fyrirtækja um uppbyggingu höfuðstóls, áætlanagerð og skyld
    mál og ráðgjafar og þjónustu varðandi samruna fyrirtækja og kaup á þeim.
                               10. Peningamiðlunar.
              11. Stjórnunar og ráðgjafar varðandi samval verðbréfa.
                        12. Vörslu og ávöxtunar verðbréfa.
                     13. Upplýsinga um lánstraust (lánshæfi).
                             14. Útleigu geymsluhólfa.
     Starfsemi lánafyrirtækja getur tekið til 1.14. tölul. 1. mgr. að því
      undanskildu að lánafyrirtækjum er óheimilt að taka á móti innlánum.
 Viðskiptabankar, sparisjóðir og lánafyrirtæki hafa heimildir til viðskipta með
                             verðbréf skv. 25. gr.
                              ^1)L. 75/2010, 15. gr.
              21. gr. Önnur þjónustustarfsemi og hliðarstarfsemi.
  Viðskiptabönkum, sparisjóðum og lánafyrirtækjum er heimilt að sinna annarri
þjónustustarfsemi sem er í eðlilegum tengslum við heimildir þeirra skv. 20. gr.
  Auk þjónustu skv. 20. gr. er viðskiptabönkum, sparisjóðum og lánafyrirtækjum
     heimilt að stunda hliðarstarfsemi, enda sé hún í eðlilegu framhaldi af
  fjármálaþjónustu fyrirtækisins. Ákvæði 1. málsl. þessarar málsgreinar tekur
  einnig til þess þegar fjármálafyrirtæki á eignarhlut í eða er þátttakandi í
  annarri atvinnustarfsemi. Senda skal tilkynningu til Fjármálaeftirlitsins ef
    fyrirhugað er að stunda starfsemi samkvæmt þessari málsgrein. Með slíkri
     tilkynningu skulu fylgja upplýsingar um hina fyrirhuguðu starfsemi sem
    Fjármálaeftirlitið metur fullnægjandi. Hafi Fjármálaeftirlitið ekki gert
    athugasemd við hina fyrirhuguðu starfsemi innan eins mánaðar frá því að
     fullnægjandi tilkynning berst skal litið svo á að heimilt sé að hefja
 starfsemina. Fjármálaeftirlitið getur krafist þess að starfsemin sé stunduð í
sérstöku félagi, en skal þá tilkynna viðkomandi aðila um þá ákvörðun sína innan
 fyrrgreinds frests. Sé vanrækt að senda tilkynningu samkvæmt þessari málsgrein
getur Fjármálaeftirlitið bannað starfsemina eða krafist þess að hún sé stunduð í
                                sérstöku félagi.
 Viðskiptabönkum, sparisjóðum og lánafyrirtækjum er heimilt samkvæmt sérstökum
    samningi að fengnu samþykki Fjármálaeftirlitsins að taka að sér að veita
póstþjónustu fyrir hönd aðila sem leyfi hefur til að veita slíka þjónustu. [Þeim
       er enn fremur heimilt að veita þjónustu í umboði annarra, svo sem
   vátryggingafélaga, lífeyrissjóða og annarra fjármálafyrirtækja, enda telji
Fjármálaeftirlitið þá starfsemi hvorki skerða möguleika þeirra til þess að veita
þjónustu samkvæmt starfsleyfi sínu né skerða möguleika þess til að hafa eftirlit
    með starfseminni. Skal Fjármálaeftirlitinu tilkynnt fyrir fram um áform
    viðkomandi svo að mat þess geti legið fyrir áður en veiting þjónustunnar
                                   hefst.]^1)
                               ^1)L. 76/2009, 1. gr.
                22. gr. Tímabundin starfsemi og yfirtaka eigna.
Viðskiptabönkum, sparisjóðum og lánafyrirtækjum er því aðeins heimilt að stunda
aðra starfsemi en þá sem um getur í þessum kafla að það sé tímabundið og í þeim
       tilgangi að ljúka viðskiptum eða til að endurskipuleggja starfsemi
   viðskiptaaðila. [Tilkynning, ásamt rökstuðningi, hér að lútandi skal send
  Fjármálaeftirlitinu. Hafi viðskiptabanki, sparisjóður eða lánafyrirtæki, eða
  dótturfélag þeirra, þurft að grípa til aðgerða skv. 1. málsl. og tekið yfir
 a.m.k. 40% eignarhlut í viðskiptaaðila sínum skulu ákvæði [4]VII. og [5]VIII.
  kafla [6]laga um verðbréfaviðskipti, nr. 108/2007, gilda um viðskiptaaðilann
   eftir því sem við á. Fjármálaeftirlitinu er heimilt að veita undanþágu frá
ákvæði 3. málsl. enda sé fjárhagslegri endurskipulagningu lokið innan sex mánaða
   frá því að viðskiptabanki, sparisjóður eða lánafyrirtæki, eða dótturfélag
þeirra, hóf starfsemina. Fjármálaeftirlitið metur hvort fjárhagsleg skilyrði 1.
  málsl. séu uppfyllt og skal endurskipulagningu lokið áður en 12 mánuðir eru
   liðnir frá því að starfsemi skv. 1. málsl. hófst. Fjármálaeftirlitið getur
framlengt tímafrest skv. 5. málsl. og skal í umsókn rökstutt hvaða atvik hindra
                                   sölu.]^1)
 Viðskiptabönkum, sparisjóðum og lánafyrirtækjum er heimilt að yfirtaka eignir
 til að tryggja fullnustu kröfu. Eignirnar skulu seldar jafnskjótt og hagkvæmt
                                      er.
                              ^1)L. 75/2010, 16. gr.
                  23. gr. Heimildir til vátryggingastarfsemi.
       Viðskiptabönkum, sparisjóðum og lánafyrirtækjum er heimilt að reka
                      vátryggingafélag í sérstöku félagi.
                          B. Önnur fjármálafyrirtæki.
                  24. gr. Starfsheimildir rafeyrisfyrirtækis.
    Starfsemi rafeyrisfyrirtækis tekur til útgáfu og umsýslu rafeyris. Önnur
       starfsemi rafeyrisfyrirtækis en útgáfa rafeyris er takmörkuð við:
   1. náskylda fjármálaþjónustu eða aðra þjónustu, svo sem umsýslu rafeyris með
því að annast rekstrarþætti og aðra stoðþætti sem tengjast útgáfu hans og útgáfu
 og umsýslu annarra greiðslumiðla, að undanskilinni hvers konar lánveitingu, og
   2. geymslu gagna frá fyrirtækjum eða hinu opinbera á hinum rafræna miðli sem
                             rafeyrir er geymdur á.
 Þrátt fyrir ákvæði 1. mgr. og V. kafla er erlendu rafeyrisfyrirtæki sem veitir
þjónustu hér á landi einungis heimilt að gefa út rafeyri. Sama gildir um innlent
                rafeyrisfyrirtæki sem veitir þjónustu erlendis.
                  25. gr. Starfsheimildir verðbréfafyrirtækis.
[Starfsemi verðbréfafyrirtækis getur tekið til eftirfarandi þátta í tengslum við
                        viðskipti með fjármálagerninga:
                                   1. Þjónustu:
      a. Móttöku og miðlunar fyrirmæla frá viðskiptavinum um einn eða fleiri
                               fjármálagerninga.
                b. Framkvæmdar fyrirmæla fyrir hönd viðskiptavina.
              c. Viðskipta með fjármálagerninga fyrir eigin reikning.
                                d. Eignastýringar.
                            e. Fjárfestingarráðgjafar.
       f. Sölutryggingar í tengslum við útgáfu fjármálagerninga og/eða útboð
                               fjármálagerninga.
   g. [Umsjónar með útboði fjármálagerninga án sölutryggingar og töku verðbréfa
                til viðskipta á skipulegum verðbréfamarkaði.]^1)
                 h. Rekstrar markaðstorgs fjármálagerninga (MTF).
                               2. Viðbótarþjónustu:
   a. Vörslu og stjórnunar í tengslum við einn eða fleiri fjármálagerninga fyrir
 reikning viðskiptavinar, þ.m.t. vörslu fjármálagerninga og tengdrar þjónustu,
                     svo sem vegna fjármuna eða trygginga.
     b. Veitingar lánsheimilda, ábyrgða eða lána til fjárfestis þannig að hann
 geti átt viðskipti með einn eða fleiri fjármálagerninga ef verðbréfafyrirtæki
             sem veitir lánsheimildina eða lánið annast viðskiptin.
    c. Ráðgjafar til fyrirtækja um uppbyggingu eigin fjár, stefnumótun og skyld
    mál og ráðgjafar og þjónustu varðandi samruna fyrirtækja og kaup á þeim.
                     d. Þjónustu í tengslum við sölutryggingu.
   e. Gjaldeyrisþjónustu ef umrædd viðskipti eru liður í fjárfestingarþjónustu.
       f. Fjárfestingarrannsókna og greininga eða annarra forma af almennum
          ráðleggingum í tengslum við viðskipti með fjármálagerninga.
    g. Þjónustu í tengslum við undirliggjandi eignir afleiðusamninga skv. e- og
  h-lið 2. tölul. 1. mgr. 2. gr. laga um verðbréfaviðskipti þegar þær tengjast
               þeirri þjónustu sem er veitt skv. 1. og 2. tölul.
Verðbréfafyrirtæki, sem fellur undir 4. mgr. 14. gr., með leyfi til að framkvæma
   fyrirmæli varðandi fjármálagerninga fyrir hönd viðskiptavina er heimilt að
varðveita slíka fjármálagerninga fyrir eigin reikning séu eftirfarandi skilyrði
                                   uppfyllt:
     a. Slíkar stöður í fjármálagerningum megi einungis rekja til þess að ekki
            hafi tekist að mæta fyrirmælum viðskiptavina nákvæmlega.
    b. Heildarmarkaðsverðmæti fjármálagerninga samkvæmt þessari málsgrein fari
                ekki yfir 15% af hlutafé verðbréfafyrirtækisins.
                  c. Ákvæði IV. kafla C og X. kafla séu uppfyllt.
   d. Um sé að ræða ráðstafanir til bráðabirgða sem takmarkast við það tímamark
              sem nauðsynlegt er til að framkvæma fyrirmælin.]^2)
                   ^1)L. 75/2010, 17. gr. ^2)L. 111/2007, 6. gr.
                   26. gr. Starfsheimildir verðbréfamiðlunar.
       [Starfsemi verðbréfamiðlunar tekur til milligöngu um kaup eða sölu
  fjármálagerninga og/eða fjárfestingarráðgjafar um verðbréfaviðskipti þar sem
endurgjald kemur fyrir. Verðbréfamiðlun er ekki heimilt að eiga viðskipti fyrir
   eigin reikning og er einungis heimilt að taka við fjármunum eða verðbréfum
 viðskiptavina í starfsemi sinni um skamman tíma, enda sé slíkt nauðsynlegt til
       að ljúka viðskiptum sem fyrirtækið hefur annast milligöngu um.]^1)
                                      ^1)
   Verðbréfamiðlanir skulu setja tryggingu fyrir tjóni sem þær kunna að baka
 viðskiptavinum sínum í starfsemi sinni. Nánari ákvæði um fjárhæð tryggingar og
             lágmarksskilmála að öðru leyti skal setja í reglugerð.
                              ^1)L. 111/2007, 7. gr.
                    27. gr. Starfsheimildir rekstrarfélags.
   Starfsheimildir rekstrarfélags taka ávallt til reksturs verðbréfasjóða og
annarra sjóða um sameiginlega fjárfestingu. Rekstrarfélagi er einnig heimilt að
                         stunda eftirfarandi starfsemi:
                                 1. Eignastýringu.
                             2. Fjárfestingarráðgjöf.
       3. Vörslu og stjórnun fjármálagerninga í sameiginlegri fjárfestingu.
      Rekstrarfélag með heimildir til eignastýringar skal leita samþykkis
    viðskiptavinar áður en fjárfest er í verðbréfasjóðum og öðrum sjóðum um
                           sameiginlega fjárfestingu.
 Rekstrarfélagi er óheimilt að eignast verðbréf með atkvæðisrétti sem gerir því
          kleift að hafa veruleg áhrif á stjórnun útgefanda verðbréfa.
                C. Eignarhlutir í fyrirtækjum og stórar áhættur.
                       28. gr. Hámark virkra eignarhluta.
Fjármálafyrirtæki mega ekki eiga virka eignarhluti í einstökum fyrirtækjum, sem
  ekki eru fjármálafyrirtæki eða fyrirtæki tengd fjármálasviði, sem nema hærri
fjárhæð en 15% af [eiginfjárgrunni]^1) hlutaðeigandi fjármálafyrirtækis áður en
   tekið hefur verið tillit til frádráttar skv. 5. mgr. 85. gr. Með fyrirtæki
  tengdu fjármálasviði er átt við fyrirtæki sem ekki er lánastofnun og starfar
 einkum að öflun eignarhluta eða stundar einhverja þá starfsemi sem um getur í
                         2.12. tölul. 1. mgr. 20. gr.
  Samtala virkra eignarhluta skv. 1. mgr. má ekki nema hærri fjárhæð en 60% af
  [eiginfjárgrunni]^1) fjármálafyrirtækis áður en tekið hefur verið tillit til
   frádráttar skv. 5. mgr. 85. gr. Bókfært virði samanlagðra eignarhluta sem
     fjármálafyrirtæki hefur eignast má ekki nema hærri fjárhæð en 100% af
 [eiginfjárgrunni]^1) þess. Eignarhlutir sem dregnir skulu frá við útreikning á
 [eiginfjárgrunni]^1) og eignarhlutir í fyrirtækjum, sem mynda samstæðu, skulu
    ekki teknir með við útreikning hlutfalla skv. 1. mgr. og 1. og 2. málsl.
  þessarar málsgreinar. [Tímabundinn eignarhlutur fjármálafyrirtækis, þó ekki
        eignarhlutur í veltubók, í fyrirtæki í tengslum við fjárhagslega
 endurskipulagningu í þeim tilgangi að verja kröfur fjármálafyrirtækisins skal
      undanþeginn við útreikning skv. 1. mgr. og 1. og 2. málsl. þessarar
                                málsgreinar.]^1)
 Heimilt er að eignarhlutir fjármálafyrirtækja fari fram yfir hlutföll skv. 1.
  mgr. eða 1. málsl. 2. mgr., enda sé sú fjárhæð sem umfram er dregin frá við
  útreikning [eiginfjárgrunns]^1) hlutaðeigandi fyrirtækis. Fari eignarhlutir
    samtímis fram yfir hlutföll skv. 1. mgr. og 1. málsl. 2. mgr. skal hærri
fjárhæðin af þeim sem umfram eru dregin frá við útreikning [eiginfjárgrunns]^1)
                           hlutaðeigandi fyrirtækis.
   Fjármálafyrirtæki skulu gefa Fjármálaeftirlitinu sundurliðað yfirlit yfir
 eignarhluti í öðrum fjármálafyrirtækjum sem þau hafa eignast eða tekið að veði
                                      ^2)
Við útreikning á hlutföllum skv. 1.2. mgr. ^3) skal taka tillit til framvirkra
  kaup- og sölusamninga og annarra afleiðusamninga sem fjármálafyrirtæki hefur
 gert um eigin hlutabréf. Fjármálaeftirlitinu er heimilt að setja nánari reglur
                                um þetta atriði.
                                      ^1)
        ^1)L. 170/2006, 3. gr. ^2)L. 76/2009, 2. gr. ^3)L. 75/2010, 18. gr.
                             29. gr. Eigin hlutir.
 [Samanlagður eignarhlutur fjármálafyrirtækis og dótturfélaga þess má ekki nema
    hærri fjárhæð að nafnverði en 10% af nafnverði innborgaðs hlutafjár eða
  stofnfjár fyrirtækisins. Eignist viðkomandi meira af hlutafénu eða stofnfénu
vegna lúkningar viðskipta, sbr. 22. gr., skal slíkt tilkynnt Fjármálaeftirlitinu
  án tafar. Fjármálaeftirlitið getur veitt allt að þriggja mánaða frest til að
koma eignarhlutnum niður í lögmælt mark. Um heimildir fjármálafyrirtækis til að
  eignast eigin hluti gilda að öðru leyti ákvæði VIII. kafla hlutafélagalaga.
 Við útreikning skv. 1. málsl. 1. mgr. skal taka tillit til framvirkra kaup- og
  sölusamninga og annarra afleiðusamninga sem fjármálafyrirtæki hefur gert um
                              eigin hlutabréf.]^1)
                              ^1)L. 75/2010, 19. gr.
                           [29. gr. a. Lánveitingar.
Fjármálafyrirtæki eða dótturfélögum þess er óheimilt að veita lán sem eru tryggð
með veði í hlutabréfum eða stofnfjárbréfum útgefnum af því. Sama gildir um aðra
 samninga sé undirliggjandi áhætta á eigin bréf. Fjármálaeftirlitinu er heimilt
 að gefa út reglur sem undanskilja tiltekna samninga banni skv. 2. málsl. enda
                auki þeir ekki útlánaáhættu fjármálafyrirtækis.
    Fjármálafyrirtæki er óheimilt að veita stjórnarmanni, framkvæmdastjóra,
   lykilstarfsmanni eða þeim sem á virkan eignarhlut í því, eða aðila í nánum
       tengslum við framangreinda, lán eða aðra fyrirgreiðslu, sem telst
áhættuskuldbinding, nema gegn traustum tryggingum. Fjárhæð áhættuskuldbindingar
 skv. 1. málsl. skal ekki fara yfir 1% af eiginfjárgrunni en má þó nema allt að
                                 100 millj. kr.
  Fjármálaeftirlitið setur reglur um útreikning fjárhæðar áhættuskuldbindingar
              skv. 2. mgr. og um hvað teljast traustar tryggingar.
   Fjármálaeftirlitið setur reglur um með hvaða hætti lán sem eru tryggð með
hlutabréfum eða stofnfjárbréfum annars fjármálafyrirtækis koma til útreiknings á
 áhættu- og eiginfjárgrunni og í mati á eiginfjárþörf til að tryggja að ekki sé
  hætta á að lánveitingin skapi kerfislæga áhættu í fjármálakerfinu. Reglurnar
  taki einnig til þess með hvaða hætti meta skal lán sem eru tryggð með veði í
    eignasöfnum, svo sem vörslureikningum og verðbréfasjóðum, sem innihalda
 hlutabréf eða stofnfjárbréf, hvort sem þau eru útgefin af fjármálafyrirtækinu
sjálfu eða öðrum fjármálafyrirtækjum, þannig að samræmist ákvæðum 1. mgr. og 1.
                          málsl. þessarar málsgreinar.
Ákvæði 1. og 2. mgr. gilda um lánveitingar dótturfélaga eftir því sem við á.]^1)
                              ^1)L. 75/2010, 20. gr.
                     30. gr. Takmarkanir á stórum áhættum.
 [Áhætta vegna eins viðskiptamanns eða hóps tengdra viðskiptamanna má ekki fara
  fram úr 25% af eiginfjárgrunni fjármálafyrirtækis, sbr. 84. og 85. gr. Leiki
vafi á því hverjir teljast til hóps tengdra viðskiptamanna er fjármálafyrirtæki
 skylt að tengja aðila saman nema viðkomandi fjármálafyrirtæki geti sýnt fram á
     hið gagnstæða. Samtala fyrir stórar áhættur má ekki fara yfir 800% af
  eiginfjárgrunni en með stórri áhættu er átt við þá áhættu sem nemur 10% eða
                           meira af eiginfjárgrunni.
 Með áhættu skv. 1. mgr. er átt við lánveitingar, verðbréfaeign, eignarhluti og
   veittar ábyrgðir fjármálafyrirtækis, svo og aðrar skuldbindingar gagnvart
                              fjármálafyrirtækinu.
Fari áhættuskuldbindingar fjármálafyrirtækis yfir þau mörk sem kveðið er á um í
1. mgr. skal það tilkynnt Fjármálaeftirlitinu án tafar. Fjármálaeftirlitið getur
    veitt fyrirtækinu frest til að koma skuldbindingum sínum í lögmætt horf.
 Fjármálaeftirlitið setur nánari reglur^1) um stórar áhættur fjármálafyrirtækja
                           og fjármálasamsteypa.]^2)
                     ^1)Rgl. 216/2007. ^2)L. 75/2010, 21. gr.

             V. kafli. Starfsemi fjármálafyrirtækja á milli landa.
             A. Starfsemi erlendra fjármálafyrirtækja hér á landi.
                  31. gr. Útibú fjármálafyrirtækja innan EES.
 Erlent fjármálafyrirtæki, sem hefur staðfestu og starfsleyfi í öðru ríki innan
 Evrópska efnahagssvæðisins, getur stofnsett útibú hér á landi tveimur mánuðum
 eftir að Fjármálaeftirlitið hefur fengið tilkynningu um fyrirhugaða starfsemi
 frá lögbæru yfirvaldi í heimaríki fyrirtækisins. Útibúinu er heimilt að stunda
  hverja þá starfsemi sem lög þessi taka til, enda sé hún fyrirtækinu heimil í
 heimaríki þess. [Svissnesk og færeysk fjármálafyrirtæki geta stofnað útibú með
þeim hætti sem segir í þessari málsgrein enda séu sömu kröfur gerðar til þeirra
 og fjármálafyrirtækja með staðfestu í ríki innan Evrópska efnahagssvæðisins og
 gerður hafi verið samstarfssamningur á milli Fjármálaeftirlitsins og lögbærra
                    svissneskra eða færeyskra yfirvalda.]^1)
 Með útibúi er átt við starfsstöð sem að lögum er hluti af fjármálafyrirtæki og
     annast beint, að öllu leyti eða að hluta þá starfsemi sem fram fer hjá
                              fjármálafyrirtækjum.
  Fjármálaeftirlitið gengur úr skugga um eftirlit með hinu erlenda fyrirtæki í
                heimaríkinu, starfsheimildir þess og starfsemi.
  Ákvæði hlutafélagalaga varðandi útibú erlendra hlutafélaga eiga ekki við um
                               útibú skv. 1. mgr.
                              ^1)L. 108/2006, 76. gr.
       32. gr. Þjónusta fjármálafyrirtækis innan EES án stofnunar útibús.
Erlendu fjármálafyrirtæki, sem hefur staðfestu og starfsleyfi í öðru ríki innan
 Evrópska efnahagssvæðisins, er heimilt að veita þjónustu samkvæmt lögum þessum
hér á landi án stofnunar útibús. Ekki er heimilt að hefja slíka þjónustu fyrr en
    Fjármálaeftirlitið hefur fengið tilkynningu þar að lútandi frá lögbærum
  yfirvöldum í heimaríki fyrirtækisins. Heimildir til að veita þjónustu hér á
     landi erlendis frá samkvæmt þessari grein verða þó aldrei víðtækari en
     starfsheimildir fyrirtækisins í heimaríki þess. [Svissnesk og færeysk
   fjármálafyrirtæki geta veitt þjónustu samkvæmt þessari grein enda séu sömu
   kröfur gerðar til þeirra og fjármálafyrirtækja með staðfestu í ríki innan
   Evrópska efnahagssvæðisins og gerður hafi verið samstarfssamningur á milli
   Fjármálaeftirlitsins og lögbærra svissneskra eða færeyskra yfirvalda.]^1)
                              ^1)L. 108/2006, 77. gr.
      33. gr. Þjónusta eða stofnun útibús hjá fjármálafyrirtæki utan EES.
 Fjármálaeftirlitið getur heimilað fjármálafyrirtæki með staðfestu í ríki utan
 Evrópska efnahagssvæðisins að opna útibú hér á landi eða veita þjónustu hér á
landi án stofnunar útibús. Skilyrði fyrir veitingu slíks leyfis er að fyrirtækið
  hafi leyfi til að stunda starfsemi í heimaríki sínu hliðstæða þeirri sem það
  hyggst stunda hér á landi og að sú starfsemi sé háð sambærilegu eftirliti í
                                  heimaríkinu.
        34. gr. [Úrræði vegna starfsemi erlendra fjármálafyrirtækja.]^1)
  Fjármálaeftirlitinu er heimilt að banna erlendu fjármálafyrirtæki að stunda
 starfsemi hér á landi hafi hlutaðeigandi fyrirtæki brotið gróflega eða ítrekað
gegn ákvæðum laga þessara eða samþykktum og reglum settum samkvæmt þeim eða gegn
ákvæðum annarra laga um fjármálafyrirtæki, enda hafi ekki tekist að binda enda á
              framangreind brot með úrræðum samkvæmt lögum þessum.
Áður en ákvörðun er tekin um bann skv. 1. mgr. er Fjármálaeftirlitinu heimilt að
  grípa til bráðabirgðaaðgerða ef brýna nauðsyn ber til í því skyni að vernda
    hagsmuni innlánseigenda, fjárfesta og viðskiptamanna fjármálafyrirtækis.
     Málsmeðferð skv. 1. og 2. mgr. fer eftir ákvæðum samnings um Evrópska
                      efnahagssvæðið eftir því sem við á.
[Fjármálaeftirlitinu er heimilt að krefja útibú erlendra fjármálafyrirtækja með
  heimild til verðbréfaviðskipta um allar nauðsynlegar upplýsingar til að meta
 hvort útibúið fylgi viðeigandi reglum um fjárfestavernd og gegnsæi viðskipta.
       Ef Fjármálaeftirlitið hefur rökstudda ástæðu til að ætla að erlent
   fjármálafyrirtæki með starfsemi hérlendis, hvort sem er með eða án útibús,
 brjóti gegn ákvæðum laga þessara eða annarra laga skal Fjármálaeftirlitið gera
lögbæru yfirvaldi í heimaríkinu aðvart, enda sé um að ræða brot gegn ákvæðum sem
     Fjármálaeftirlitinu er ekki falið eftirlit með sem gistiríki. Reynist
ráðstafanir lögbærs yfirvalds í heimaríkinu ófullnægjandi til að stöðva ólögmæta
 háttsemi fyrirtækisins getur Fjármálaeftirlitið, eftir að hafa upplýst lögbært
yfirvald heimaríkisins, gert nauðsynlegar ráðstafanir til að vernda fjárfesta og
 heilbrigða starfsemi fjármálamarkaða hérlendis. Í þessu felst m.a. heimild til
     að koma í veg fyrir að hið brotlega fyrirtæki stundi frekari viðskipti
     hérlendis. Framkvæmdastjórn Evrópusambandsins skal tilkynnt um slíkar
                             ráðstafanir án tafar.
 Ef Fjármálaeftirlitið staðreynir að útibú erlends fjármálafyrirtækis sem hefur
 starfsemi hérlendis hefur gerst brotlegt gegn ákvæðum þessara laga eða annarra
     laga sem Fjármálaeftirlitinu er falið eftirlit með sem gistiríki skal
  Fjármálaeftirlitið krefjast þess að umræddri háttsemi sé hætt þegar í stað.
      Verði útibúið ekki við þeim kröfum skal Fjármálaeftirlitið grípa til
    nauðsynlegra ráðstafana til að koma í veg fyrir hina ólögmætu háttsemi.
    Fjármálaeftirlitið skal tilkynna lögbæru yfirvaldi heimaríkisins um þær
    ráðstafanir. Haldi útibúið engu síður áfram hinni ólögmætu háttsemi skal
 Fjármálaeftirlitið, eftir að hafa tilkynnt lögbæru yfirvaldi heimaríkis, grípa
 til nauðsynlegra ráðstafana til að koma í veg fyrir umrædda háttsemi eða beita
viðeigandi viðurlögum og, eftir því sem kann að reynast nauðsynlegt, koma í veg
      fyrir að hið brotlega fyrirtæki stundi frekari viðskipti hérlendis.
   Framkvæmdastjórn Evrópusambandsins skal tilkynnt um slíkar ráðstafanir án
                                   tafar.]^1)
                              ^1)L. 111/2007, 8. gr.
                               35. gr. Reglugerð.
 Ráðherra skal setja reglugerð^1) um heimildir erlendra fjármálafyrirtækja til
starfsemi hér á landi og innlendra fjármálafyrirtækja erlendis. Í reglugerðinni
       skal m.a. kveðið á um eftirlit með og nánari kröfur til útibúa og
   umboðsskrifstofa erlendra fjármálafyrirtækja, um heimildir fyrirtækja sem
    tengjast fjármálasviði og dótturfélaga fjármálafyrirtækja til að stunda
fjármálastarfsemi hér á landi og um heimildir innlendra fyrirtækja sem tengjast
            fjármálasviði til að stunda fjármálastarfsemi erlendis.
     ^1)Rg. 307/1994. Rg. 308/1994, sbr. 497/2004. Rg. 244/2004. Rg. 925/2009.
              B. Starfsemi innlendra fjármálafyrirtækja erlendis.
                     36. gr. Tilkynning um stofnun útibús.
[Innlend fjármálafyrirtæki sem hyggjast starfrækja útibú í öðru ríki á Evrópska
  efnahagssvæðinu, í aðildarríki Fríverslunarsamtaka Evrópu eða Færeyjum skulu
                tilkynna það Fjármálaeftirlitinu fyrir fram.]^1)
Tilkynningu skv. 1. mgr. skulu fylgja upplýsingar um í hvaða ríki fyrirhugað sé
 að stofna útibú, lýsing á starfsemi útibúsins, skipulagi þess og fyrirhugaðri
  starfsemi og upplýsingar um heimilisfang útibúsins og nöfn stjórnenda þess.
 Eigi síðar en þremur mánuðum frá því að Fjármálaeftirlitinu bárust upplýsingar
skv. 2. mgr. skal það senda staðfestingu til lögbærra yfirvalda gistiríkis á að
fyrirhuguð starfsemi sé í samræmi við starfsleyfi fyrirtækisins. Jafnframt skal
Fjármálaeftirlitið senda lögbærum yfirvöldum gistiríkis upplýsingar um eigið fé
     fyrirtækisins, gjaldfærni, tryggingar innlána og bótakerfi sem verndar
   viðskiptavini útibúsins. Hlutaðeigandi fyrirtæki skal samtímis tilkynnt að
                 framangreindar upplýsingar hafi verið sendar.
    Fjármálaeftirlitið getur bannað stofnun útibús skv. 1. mgr. ef það hefur
  réttmæta ástæðu til að ætla að [stjórnun eða fjárhagsstaða]^2) hlutaðeigandi
 fjármálafyrirtækis sé ekki nægilega traust. Fyrirtækinu skal tilkynnt afstaða
Fjármálaeftirlitsins svo fljótt sem auðið er og eigi síðar en þremur mánuðum frá
                  móttöku fullnægjandi upplýsinga skv. 2. mgr.
Fjármálafyrirtæki skal tilkynna Fjármálaeftirlitinu og lögbærum yfirvöldum þess
ríkis þar sem það starfrækir útibú um hverjar þær breytingar sem kunna að verða
   á áður veittum upplýsingum skv. 2. mgr. eigi síðar en einum mánuði áður en
     fyrirhugaðar breytingar koma til framkvæmda. [Jafnframt skal tilkynna
     Fjármálaeftirlitinu um fyrirhugaða lokun útibúsins innan framangreinds
                                  frests.]^2)
                  ^1)L. 108/2006, 78. gr. ^2)L. 75/2010, 22. gr.
              37. gr. Tilkynning um þjónustu án stofnunar útibús.
 [Hyggist fjármálafyrirtæki veita þjónustu samkvæmt þessum lögum í öðru ríki á
Evrópska efnahagssvæðinu, í aðildarríki Fríverslunarsamtaka Evrópu eða Færeyjum,
  án stofnunar útibús, skal tilkynna það Fjármálaeftirlitinu fyrir fram.]^1) Í
tilkynningu skal koma fram hvaða ríki á í hlut og í hverju fyrirhuguð starfsemi
                                   sé fólgin.
  Eigi síðar en einum mánuði frá móttöku tilkynningar skv. 1. mgr. framsendir
 Fjármálaeftirlitið tilkynninguna til lögbærra eftirlitsaðila í viðkomandi ríki
     ásamt staðfestingu á því að starfsleyfi fjármálafyrirtækisins heimili
                             fyrirhugaða starfsemi.
 Fjármálaeftirlitið getur lagt bann við starfsemi samkvæmt þessari grein ef það
      hefur réttmæta ástæðu til að ætla að [stjórnun eða fjárhagsstaða]^2)
   hlutaðeigandi fjármálafyrirtækis sé ekki nægilega traust. Fyrirtækinu skal
         tilkynnt afstaða Fjármálaeftirlitsins svo fljótt sem auðið er.
  Breytingar á áður tilkynntum atriðum samkvæmt þessari grein skulu tilkynntar
Fjármálaeftirlitinu og lögbærum yfirvöldum viðkomandi ríkis eigi síðar en einum
                    mánuði áður en þær koma til framkvæmda.
                  ^1)L. 108/2006, 79. gr. ^2)L. 75/2010, 23. gr.
                          38. gr. Starfsemi utan EES.
Hyggist fjármálafyrirtæki hefja starfsemi í ríki utan Evrópska efnahagssvæðisins
 skal það tilkynnt Fjármálaeftirlitinu fyrir fram ásamt lýsingu á fyrirhugaðri
starfsemi og öðrum upplýsingum sem Fjármálaeftirlitið telur nauðsynlegar þar að
                                    lútandi.
  Fjármálaeftirlitið getur bannað starfsemi skv. 1. mgr. ef það hefur réttmæta
      ástæðu til að ætla að [stjórnun eða fjárhagsstaða]^1) hlutaðeigandi
 fjármálafyrirtækis sé ekki nægilega traust. Fyrirtækinu skal tilkynnt afstaða
                 Fjármálaeftirlitsins svo fljótt sem auðið er.
                              ^1)L. 75/2010, 24. gr.
               39. gr. Kaup á hlutum í erlendu fjármálafyrirtæki.
    Hyggist fjármálafyrirtæki kaupa eða fara með virkan eignarhlut í erlendu
      fjármálafyrirtæki skal það tilkynnt Fjármálaeftirlitinu fyrir fram.
Fjármálaeftirlitið getur lagt bann við slíku ef það hefur réttmæta ástæðu til að
  ætla að upplýsingagjöf með starfseminni eða samstæðunni verði ekki nægilega
[traust eða eftirlit]^1) með henni torveldað. Fyrirtækinu skal tilkynnt afstaða
       Fjármálaeftirlitsins svo fljótt sem auðið er og skal hún rökstudd.
                              ^1)L. 75/2010, 25. gr.

                   VI. kafli. Eignarhlutir og meðferð þeirra.
                 40. gr. [Tilkynning til Fjármálaeftirlitsins.
Aðili sem hyggst eignast, einn sér eða í samstarfi við aðra, virkan eignarhlut í
fjármálafyrirtæki skal tilkynna Fjármálaeftirlitinu fyrir fram um áform sín. Hið
   sama á við hyggist aðili, einn sér eða í samstarfi við aðra, auka svo við
eignarhlut sinn að virkur eignarhlutur fari yfir 20%, 25%, 33% eða 50% eða nemi
  svo stórum hluta að fjármálafyrirtæki verði talið dótturfyrirtæki hans.]^1)
                              ^1)L. 75/2010, 26. gr.
                              [40. gr. a. ^1)]^2)
                   ^1)L. 75/2010, 27. gr. ^2)L. 67/2006, 12. gr.
                      41. gr. [Upplýsingar í tilkynningu.
Í tilkynningu til Fjármálaeftirlitsins skv. 40. gr. skulu fylgja upplýsingar um
                                 eftirfarandi:
    1. Nafn og heimili þess sem hyggst eignast eða auka við virkan eignarhlut.
         2. Nafn þess fjármálafyrirtækis sem fyrirhugað er að fjárfesta í.
     3. Stærð þess hlutar eða atkvæðisréttar sem fyrirhugað er að fjárfesta í.
      4. Áform um breytingar á verkefnum eða stjórnendum fjármálafyrirtækis.
                         5. Fjármögnun fjárfestingarinnar.
     6. Fjárhagsstaða þess sem hyggst eignast eða auka við virkan eignarhlut.
    7. Núverandi og fyrirhuguð viðskiptatengsl þess sem hyggst eignast eða auka
           við virkan eignarhlut við hlutaðeigandi fjármálafyrirtæki.
       8. Reynsla þess sem hyggst eignast eða auka við virkan eignarhlut af
                               fjármálastarfsemi.
    9. Eignarhald, stjórnarseta eða önnur þátttaka þess sem hyggst eignast eða
            auka við virkan eignarhlut í starfsemi annarra lögaðila.
   10. Refsingar sem sá sem hyggst eignast eða auka við virkan eignarhlut hefur
          verið dæmdur til að sæta og hvort viðkomandi sæti rannsókn.
    11. Náin tengsl þess sem hyggst eignast eða auka við virkan eignarhlut við
                                 aðra lögaðila.
     12. Aðrar upplýsingar sem Fjármálaeftirlitið telur nauðsynlegar og birtir
                                  opinberlega.
     Sé sá sem hyggst eignast eða auka við virkan eignarhlut lögaðili skulu
  upplýsingar skv. 1. mgr. eiga við um lögaðilann sjálfan, stjórnarmenn hans,
  framkvæmdastjóra og þá einstaklinga og lögaðila sem eiga virkan eignarhlut í
   lögaðilanum. Skal þá enn fremur upplýst um endurskoðanda lögaðilans. Skulu
 upplýsingarnar studdar gögnum eftir því sem það á við. Fjármálaeftirlitinu er
 heimilt að veita undanþágur frá skilum á upplýsingum þessum hafi lögaðili ekki
tök á að afla þeirra eða ef sá sem hyggst eignast eða auka við virkan eignarhlut
  lýtur opinberu fjármálaeftirliti í öðru ríki og unnt er að afla sambærilegra
  upplýsinga frá eftirlitsstjórnvaldi þess ríkis. Sama á við ef aðilinn lýtur
                      eftirliti Fjármálaeftirlitsins.]^1)
                              ^1)L. 75/2010, 28. gr.
                         42. gr. Mat á hæfi umsækjanda.
[Eigi síðar en tveimur starfsdögum eftir móttöku tilkynningar skv. 40. gr. skal
 Fjármálaeftirlitið staðfesta móttöku hennar. Telji Fjármálaeftirlitið að afla
 þurfi ítarlegri upplýsinga en þeirra sem upp eru taldar í 1. mgr. 41. gr. frá
    þeim sem hyggst eignast eða auka við virkan eignarhlut getur það krafið
 viðkomandi um þær. Slík krafa skal sett fram eigi síðar en fimmtíu starfsdögum
eftir móttöku tilkynningar. Fjármálaeftirlitið hefur sextíu starfsdaga til þess
 að meta hvort það telur þann sem hyggst eignast eða auka við virkan eignarhlut
  hæfan til að fara með eignarhlutinn. Sé óskað eftir viðbótarupplýsingum frá
 viðkomandi, sbr. 2. málsl., bætist bið eftir upplýsingunum við dagafjölda skv.
4. málsl., þó ekki umfram tuttugu virka daga. Fjármálaeftirlitinu er heimilt að
  óska aftur eftir frekari upplýsingum. Slík beiðni lengir ekki framangreinda
                                  tímafresti.
Fjármálaeftirlitið leggur mat á hvort sá sem hyggst eignast eða auka við virkan
  eignarhlut sé hæfur til að eiga eignarhlutinn með tilliti til heilbrigðs og
trausts reksturs fjármálafyrirtækis. Skal mat Fjármálaeftirlitsins grundvallast
                         á öllum eftirfarandi atriðum:
        1. Orðspori þess sem hyggst eignast eða auka við virkan eignarhlut.
    2. Orðspori og reynslu þess sem mun veita fjármálafyrirtækinu forstöðu komi
            til hinna fyrirhuguðu kaupa eða aukningar eignarhlutar.
    3. Fjárhagslegu heilbrigði (e. financial soundness) þess sem hyggst eignast
  eða auka við virkan eignarhlut í fjármálafyrirtækinu, einkum með tilliti til
     þess reksturs sem fjármálafyrirtækið hefur, eða mun hafa, með höndum.
   4. Hvort ætla megi að eignarhald þess sem hyggst eignast eða auka við virkan
 eignarhlut muni torvelda eftirlit með hlutaðeigandi fjármálafyrirtæki eða hafa
 áhrif á hvort það muni fylgja lögum og reglum sem um starfsemi þess gilda. Við
 mat á því skal m.a. horft til fyrri samskipta þess sem hyggst eignast eða auka
 við virkan eignarhlut við Fjármálaeftirlitið og/eða önnur stjórnvöld, til þess
 hvort staða fjármálafyrirtækisins í hópi fyrirtækja sem það mun tilheyra kunni
  að mati Fjármálaeftirlitsins að hindra það í eðlilegum eftirlitsaðgerðum og
 hvort lög og reglur, sem gilda um þann sem hyggst eignast eða auka við virkan
                     eignarhlut, hindri eðlilegt eftirlit.
   5. Hvort ætla megi að eignarhald þess sem hyggst eignast eða auka við virkan
eignarhlut muni leiða til peningaþvættis eða fjármögnunar hryðjuverka, eða geti
    aukið líkur á að slíkt athæfi verði látið viðgangast innan hlutaðeigandi
                              fjármálafyrirtækis.
Ef sá sem hyggst eignast eða auka við virkan eignarhlut er fjármálafyrirtæki eða
 vátryggingafélag með starfsleyfi í öðru aðildarríki eða móðurfélag slíks aðila
   eða einstaklingur eða lögaðili sem hefur yfirráð yfir slíkum aðila, og ef
félagið sem þessi aðili hyggst öðlast virkan eignarhlut í yrði dótturfélag hans
      eða lyti yfirráðum hans í kjölfar öflunar þessara eignarhluta, skal
Fjármálaeftirlitið hafa samráð við viðeigandi eftirlitsstjórnvöld í samræmi við
                        3. mgr. 2. gr. við mat sitt.]^1)
                              ^1)L. 75/2010, 29. gr.
              43. gr. [Tilkynning til aðila sem telst ekki hæfur.
Telji Fjármálaeftirlitið þann sem hyggst eignast eða auka við virkan eignarhlut
 ekki hæfan til þess að fara með eignarhlutinn skal það tilkynna viðkomandi um
    það. Fjármálaeftirlitið skal rökstyðja niðurstöðu sína fyrir viðkomandi.
Niðurstaða Fjármálaeftirlitsins skv. 1. mgr. skal vera skrifleg og tilkynnt þeim
 sem hyggst eignast eða auka við virkan eignarhlut eigi síðar en tveimur virkum
dögum eftir að niðurstaðan lá fyrir. Liggi niðurstaða Fjármálaeftirlitsins ekki
  fyrir innan þess tímafrests sem kveðið er á um í 42. gr. skal litið svo á að
   Fjármálaeftirlitið hafi ekki athugasemdir við fyrirætlanir þess sem hyggst
 eignast eða auka við virkan eignarhlut í hlutaðeigandi fjármálafyrirtæki.]^1)
                              ^1)L. 75/2010, 30. gr.
                   44. gr. [Dráttur. Endurnýjun tilkynningar.
  Hafi sá sem hyggst eignast eða auka við virkan eignarhlut eigi ráðist í þær
 fjárfestingar sem hann hafði tilkynnt Fjármálaeftirlitinu innan sex mánaða frá
 því að niðurstaða þess lá fyrir skal hann tilkynna því að nýju um fyrirhugaða
  fjárfestingu sína. Ákvæði 40.43. gr. gilda þá um þá tilkynningu og viðbrögð
                      Fjármálaeftirlitsins við henni.]^1)
                              ^1)L. 75/2010, 31. gr.
                         45. gr. [Tilkynning ekki send.
      Nú tilkynnir aðili sem hyggst eignast eða auka við virkan eignarhlut
     Fjármálaeftirlitinu ekki um fyrirhuguð kaup sín eða aukningu á virkum
 eignarhlut, þrátt fyrir að honum sé það skylt skv. 40. gr., og fellur þá niður
  atkvæðisréttur sem fylgir þeim hlutum sem eru umfram það sem hann átti áður.
     Fjármálaeftirlitið tilkynnir viðkomandi fjármálafyrirtæki um brottfall
    atkvæðisréttarins fái stofnunin vitneskju um kaupin eða aukninguna. Skal
   Fjármálaeftirlitið krefjast þess að hlutaðeigandi sendi inn tilkynningu í
  samræmi við ákvæði 41. gr. Um málsmeðferð fer að öðru leyti skv. 41.43. gr.
 Geri Fjármálaeftirlitið ekki athugasemdir við að viðkomandi aðili eignist eða
  auki við virkan eignarhlut öðlast hann atkvæðisrétt í samræmi við eignarhlut
   sinn. Berist tilkynning hlutaðeigandi ekki innan fjögurra vikna frá því að
 Fjármálaeftirlitið krafðist tilkynningar getur það krafist þess að hann selji
        þann hluta eignarhlutarins sem er umfram það sem hann átti áður.
   Fjármálaeftirlitið setur tímamörk í því skyni og skal fresturinn ekki vera
                         skemmri en tveir mánuðir.]^1)
                              ^1)L. 75/2010, 32. gr.
                      46. gr. [Óhæfur aðili eignast hlut.
 Eignist aðili eða auki við virkan eignarhlut þrátt fyrir að Fjármálaeftirlitið
 hafi komist að þeirri niðurstöðu að hann sé ekki hæfur til að eignast eða auka
 við hlut sinn fellur niður atkvæðisréttur aðila umfram lágmark þess hlutar sem
    telst virkur eignarhlutur. Viðkomandi aðila er skylt að selja þann hluta
       eignarhlutarins sem er umfram það sem hann átti áður og niðurstaða
 Fjármálaeftirlitsins tók til. Fjármálaeftirlitið setur tímamörk í því skyni og
     skal fresturinn ekki vera skemmri en tveir mánuðir. Aðili öðlast fyrri
                       atkvæðisrétt að sölu lokinni.]^1)
                              ^1)L. 75/2010, 33. gr.
         [46. gr. a. Hömlur á meðferð hlutar meðan tímafrestur stendur.
 Kaup á virkum eignarhlut koma ekki til framkvæmda gagnvart fjármálafyrirtækinu
  sem um ræðir fyrr en tímafrestur Fjármálaeftirlitsins til að taka málið til
   skoðunar skv. 42. gr. er liðinn eða niðurstaða Fjármálaeftirlitsins liggur
 fyrir, hafi eftirlitið tekið tilkynningu um hin fyrirhuguðu kaup eða aukningu
    til frekari skoðunar. Á meðan Fjármálaeftirlitið hefur ekki tilkynnt um
niðurstöðu sína, eða tímafrestur skv. 42. gr. er ekki liðinn, er þeim sem hyggst
  eignast eða auka við virkan eignarhlut óheimilt að taka þátt í ákvörðunum um
breytingar á fjárhagslegri stöðu, eignauppbyggingu, rekstri, starfsemi og innri
 starfsreglum nema að fengnu sérstöku samþykki Fjármálaeftirlitsins. Ákvæði 2.
málsl. eiga þó ekki við um meðferð eignarhlutar sem aðili átti fyrir eða er ekki
                         umfram virkan eignarhlut.]^1)
                              ^1)L. 75/2010, 34. gr.
                  47. gr. [Tilkynning eiganda um aðilaskipti.
  Hyggist eigandi virks eignarhlutar draga svo úr hlutafjár- eða stofnfjáreign
sinni eða atkvæðisrétti að hann eigi ekki virkan eignarhlut eftir það skal hann
  tilkynna það Fjármálaeftirlitinu fyrir fram og einnig hver eignarhlutur hans
muni verða. Fari eignarhluturinn niður fyrir 20%, 25%, 33%, 50% eða svo mikið að
fjármálafyrirtækið hættir að vera dótturfyrirtæki hlutaðeigandi skal það einnig
 tilkynnt. Sama á við ef hlutfallslegur eignarhlutur eða atkvæðisréttur rýrnar
                  vegna hlutafjár- eða stofnfjáraukningar.]^1)
                              ^1)L. 75/2010, 35. gr.
             48. gr. [Tilkynning fjármálafyrirtækis um aðilaskipti.
 Þegar hlutafjár- eða stofnfjáreign í fjármálafyrirtæki fer yfir eða undir þau
 mörk sem tilgreind eru í 40. gr. skal stjórn þess tilkynna Fjármálaeftirlitinu
                         um það án ástæðulauss dráttar.
       Eigi sjaldnar en einu sinni á ári skal fjármálafyrirtæki tilkynna
   Fjármálaeftirlitinu um þá hluthafa sem eiga virkan eignarhlut í því og um
       hlutafjáreign hvers þeirra. Sama á við um eigendur stofnfjár.]^1)
                              ^1)L. 75/2010, 36. gr.
                           49. gr. [Upplýsingaskylda.
      Fjármálaeftirlitið getur krafist hvers konar gagna og upplýsinga frá
einstaklingum eða lögaðilum sem eiga eða fara með eignarhlut í fjármálafyrirtæki
 í því skyni að meta hvort þeir falli undir tilkynningarskyldu skv. 40. gr. og
   hvort þeir teljist hæfir til að fara með virkan eignarhlut samkvæmt þessum
 kafla. Fjármálaeftirlitið getur krafist sömu upplýsinga frá einstaklingum eða
    lögaðilum sem hafa selt eignarhlut eða haft milligöngu um viðskipti með
 eignarhlut. Lagaákvæði um þagnarskyldu takmarka ekki skyldu til þess að veita
                      upplýsingar og aðgang að gögnum.]^1)
                              ^1)L. 75/2010, 37. gr.
                       [49. gr. a. Raunverulegur eigandi.
Leiki vafi á því, að mati Fjármálaeftirlitsins, hver sé eða verði raunverulegur
eigandi virks eignarhlutar skal það tilkynna þeim sem sendi tilkynningu skv. 40.
  gr. eða fjármálafyrirtækinu sjálfu, ef ekki næst til þess sem tilkynnti, að
 eftirlitið telji viðkomandi ekki hæfan til þess að fara með eignarhlutinn.]^1)
                              ^1)L. 75/2010, 38. gr.
                            [49. gr. b. Náin tengsl.
  Ákvæði 40.49. gr. gilda um náin tengsl eftir því sem við getur átt. Ekki má
    mynda náin tengsl nema sýnt sé að þau hindri ekki eftirlit með starfsemi
                                 félagsins.]^1)
                              ^1)L. 75/2010, 38. gr.

                       VII. kafli. Stjórn og starfsmenn.
                            50. gr. Almennt ákvæði.
  Um stjórn fjármálafyrirtækis gilda ákvæði laga um hlutafélög, enda sé ekki á
                         annan veg mælt í lögum þessum.
                         51. gr. Fjöldi stjórnarmanna.
  Stjórn fjármálafyrirtækis skal skipuð eigi færri en þremur mönnum. Þó skulu
  stjórnir viðskiptabanka, sparisjóða og lánafyrirtækja skipaðar eigi færri en
                                  fimm mönnum.
     Skipa skal jafnmarga varamenn og aðalmenn í stjórn fjármálafyrirtækis.
              52. gr. Hæfisskilyrði stjórnar og framkvæmdastjóra.
    [Stjórnarmenn skulu vera búsettir í aðildarríki eða ríki sem er aðili að
 Efnahags- og framfarastofnuninni (OECD). Framkvæmdastjóri skal vera búsettur í
       aðildarríki. Fjármálaeftirlitinu er heimilt að veita undanþágu frá
                                búsetuskilyrðum.
Stjórnarmenn og framkvæmdastjóri skulu vera lögráða og hafa óflekkað mannorð og
mega ekki á síðustu fimm árum hafa verið úrskurðaðir gjaldþrota. Þeir mega ekki
     í tengslum við atvinnurekstur hafa hlotið dóm á síðustu 10 árum fyrir
refsiverðan verknað samkvæmt almennum hegningarlögum, samkeppnislögum, lögum um
 hlutafélög, lögum um einkahlutafélög, lögum um bókhald, lögum um ársreikninga,
   lögum um gjaldþrotaskipti o.fl. og ákvæðum laga um staðgreiðslu opinberra
   gjalda, svo og sérlögum sem gilda um aðila sem lúta opinberu eftirliti með
                               fjármálastarfsemi.
 Stjórnarmenn og framkvæmdastjórar skulu vera fjárhagslega sjálfstæðir og hafa
lokið háskólaprófi sem nýtist í starfi. Fjármálaeftirlitið getur veitt undanþágu
frá menntunarkröfum skv. 1. málsl. á grundvelli reynslu og þekkingar viðkomandi.
Jafnframt skulu stjórnarmenn og framkvæmdastjórar búa yfir nægilegri þekkingu og
  starfsreynslu til að geta gegnt stöðu sinni á tilhlýðilegan hátt, m.a. hafa
þekkingu á þeirri starfsemi sem viðkomandi fjármálafyrirtæki stundar. Þeir mega
ekki hafa sýnt af sér háttsemi sem gefur tilefni til að draga í efa hæfni þeirra
til að standa fyrir traustum og heilbrigðum rekstri eða að þeir muni hugsanlega
   misnota aðstöðu sína eða skaða félagið. Fjármálaeftirlitið setur reglur um
 fjárhagslegt sjálfstæði stjórnarmanna og framkvæmdastjóra og um hvernig staðið
                             skuli að hæfismati.^1)
  Stjórnarmenn fjármálafyrirtækis og stjórnarmenn annars eftirlitsskylds aðila
   mega ekki eiga sæti í stjórn annars eftirlitsskylds aðila eða aðila sem er
      tengdur honum né vera starfsmenn, lögmenn eða endurskoðendur annars
        eftirlitsskylds aðila eða félaga í nánum tengslum. Starfsmönnum
        fjármálafyrirtækis er ekki heimilt að sitja í stjórn viðkomandi
                             fjármálafyrirtækis.^2)
         Þrátt fyrir ákvæði 4. mgr. getur stjórnarmaður eða starfsmaður
       fjármálafyrirtækis tekið sæti í stjórn annars fjármálafyrirtækis,
 vátryggingafélags eða fjármálasamsteypu ef um er að ræða félag sem er að hluta
 eða öllu leyti í eigu fjármálafyrirtækisins eða félag sem er að hluta eða öllu
 leyti í eigu félags með yfirráð í fjármálafyrirtækinu. Sama gildir um lögmann
                                  móðurfélags.
       Stjórnarseta skv. 5. mgr. skal háð því að hún skapi ekki, að mati
   Fjármálaeftirlitsins, hættu á hagsmunaárekstrum á fjármálamarkaði. Í þessu
sambandi skal m.a. horft til eignarhalds aðila og tengsla félagsins sem um ræðir
við aðra aðila á fjármálamarkaði, svo og hvort tengslin geti skaðað heilbrigðan
                   og traustan rekstur fjármálafyrirtækisins.
    Fjármálafyrirtæki skal tilkynna Fjármálaeftirlitinu um skipan og síðari
  breytingar á félagsstjórn og framkvæmdastjóra og skulu tilkynningunni fylgja
fullnægjandi upplýsingar til að hægt sé að meta hvort skilyrðum greinarinnar sé
                                 fullnægt.]^3)
    ^1)Ákvæði málsgreinarinnar taka gildi 1. júlí 2011 skv. l. 75/2010, brbákv.
    II. ^2)Ákvæði málsgreinarinnar taka gildi á næsta aðalfundi í viðkomandi
fjármálafyrirtæki og þó eigi síðar en 1. apríl 2011 skv. l. 75/2010, brbákv. II.
                             ^3)L. 75/2010, 39. gr.
     [52. gr. a. Stjórn fjármálafyrirtækis boðar til aðalfundar félagsins.
Stjórn fjármálafyrirtækis skal boða til aðalfundar í samræmi við lög, samþykktir
eða ákvörðun aðalfundar. Nú boðar stjórn ekki til fundar í samræmi við 1. málsl.
      og skal þá Fjármálaeftirlitið boða til hans að kröfu stjórnarmanns,
   framkvæmdastjóra, endurskoðanda eða aðila sem er atkvæðisbær á aðalfundi.
Fjármálaeftirlitið tilnefnir fundarstjóra í þeim tilvikum og skal stjórn afhenda
        honum skrá yfir þá sem eru atkvæðisbærir, gerðabók aðalfunda og
         endurskoðunarbók. Félagið greiðir kostnað við aðalfundinn.]^1)
                              ^1)L. 75/2010, 40. gr.
[52. gr. b. Stjórn móðurfélags ber að tilkynna Fjármálaeftirlitinu þegar mynduð
er félagasamstæða og fjármálafyrirtæki öðlast yfirráð í öðru félagi. Einnig skal
tilkynna verulegar breytingar á skipulagi samstæðu þegar þær ganga í gildi.]^1)
                              ^1)L. 75/2010, 40. gr.
 [52. gr. c. Stjórn og framkvæmdastjóri skulu án tafar gera Fjármálaeftirlitinu
      viðvart hafi þeir vitneskju um málefni sem hafa úrslitaþýðingu fyrir
                     áframhaldandi starfsemi félagsins.]^1)
                              ^1)L. 75/2010, 40. gr.
            53. gr. Hæfisskilyrði starfsmanna í verðbréfaviðskiptum.
Starfsmenn fjármálafyrirtækis, sem hafa umsjón með daglegri starfsemi í tengslum
  við viðskipti með fjármálagerninga skv. 6. tölul. 1. mgr. 3. gr., skulu hafa
  staðist próf í verðbréfaviðskiptum. Í tengslum við veitingu starfsleyfis og
        jafnskjótt og breytingar verða ber fjármálafyrirtæki að tilkynna
         Fjármálaeftirlitinu um starfsmenn samkvæmt þessari málsgrein.
    Fjármálaeftirlitinu er heimilt að setja nánari reglur um framkvæmd þessa
                                    ákvæðis.
Prófnefnd verðbréfaviðskipta hefur umsjón með prófi í verðbréfaviðskiptum sem að
jafnaði skal haldið einu sinni á ári. [Efnahags- og viðskiptaráðherra]^1) skipar
    prófnefnd til fjögurra ára í senn. Til að standa straum af kostnaði við
 framkvæmd prófa skulu próftakar greiða gjald sem ráðherra ákveður. Ákvarðanir
                 prófnefndar eru endanlegar á stjórnsýslustigi.
 Prófnefnd verðbréfaviðskipta er heimilt að fela óháðum aðilum að gefa einkunn
 fyrir prófúrlausn. Þá getur prófnefnd verðbréfaviðskipta skipað prófdómara til
 að endurskoða úrlausn próftaka. Í reglugerð^2) skal kveða nánar á um framkvæmd
 prófs í verðbréfaviðskiptum, þar á meðal prófkröfur, og heimildir til að veita
         undanþágur frá einstökum hlutum slíks prófs eða prófi í heild.
              ^1)L. 98/2009, 33. gr. ^2)Rg. 633/2003, sbr. 521/2007.
 54. gr. Verkaskipting stjórnar og framkvæmdastjóra. Framkvæmd starfa stjórnar.
  Í samþykktum fjármálafyrirtækis skal kveðið á um verkaskiptingu stjórnar og
         framkvæmdastjóra sem skal taka mið af ákvæðum hlutafélagalaga.
  Stjórn skal setja sér starfsreglur þar sem nánar skal kveðið á um framkvæmd
  starfa stjórnarinnar. Í reglum þessum skal fjallað sérstaklega um heimildir
   stjórnar til að taka ákvarðanir um einstök viðskipti, framkvæmd reglna um
    sérstakt hæfi stjórnarmanna, meðferð stjórnar á upplýsingum um einstaka
        viðskiptamenn, setu stjórnarmanna í stjórnum dótturfyrirtækja og
hlutdeildarfélaga, og framkvæmd reglna um meðferð viðskiptaerinda stjórnarmanna.
       [Reglur þessar skulu hljóta staðfestingu Fjármálaeftirlitsins.]^1)
  [Stjórnarformanni í fjármálafyrirtæki er óheimilt að taka að sér önnur störf
        fyrir félagið en þau sem teljast eðlilegur hluti starfa hans sem
 stjórnarformanns, að undanskildum einstökum verkefnum sem félagsstjórnin felur
                         honum að vinna fyrir sig.]^1)
                              ^1)L. 75/2010, 41. gr.
                 55. gr. Þátttaka stjórnarmanna í meðferð mála.
Stjórn fjármálafyrirtækis skal ekki taka þátt í ákvörðunum um einstök viðskipti,
    nema umfang þeirra sé verulegt miðað við stærð fyrirtækisins. Einstakir
   stjórnarmenn skulu ekki hafa afskipti af ákvörðunum um einstök viðskipti.
   Stjórnarmenn fjármálafyrirtækis skulu ekki taka þátt í meðferð máls ef mál
                                    varðar:
    1. viðskipti þeirra sjálfra eða fyrirtækja sem þeir sitja í stjórn hjá, eru
 fyrirsvarsmenn fyrir eða eiga að öðru leyti verulegra hagsmuna að gæta í; eða
        2. viðskipti samkeppnisaðila þeirra aðila sem ræðir um í 1. tölul.
     Hið sama skal gilda um viðskipti aðila sem eru tengdir stjórnarmönnum
                         persónulega eða fjárhagslega.
   Viðskiptaerindi stjórnarmanna, sem og fyrirtækja sem þeir eru í fyrirsvari
 fyrir, skulu lögð fyrir stjórn fjármálafyrirtækis, eða stjórnarformann félags,
 til samþykktar eða synjunar. Stjórn fjármálafyrirtækis er þó heimilt að setja
 almennar reglur um afgreiðslu slíkra mála þar sem fyrir fram er ákveðið hvaða
 viðskiptaerindi þurfi, og þurfi ekki, sérstaka umfjöllun stjórnar áður en til
                     afgreiðslu þeirra kemur, sbr. 54. gr.
                 56. gr. Þátttaka starfsmanna í atvinnurekstri.
       Framkvæmdastjóra fjármálafyrirtækis er óheimilt að sitja í stjórn
atvinnufyrirtækis og taka þátt í atvinnurekstri að öðru leyti. Stjórn fyrirtækis
       getur veitt heimild til slíks á grundvelli reglna sem hún setur og
    Fjármálaeftirlitið staðfestir. Eignarhlutur í fyrirtæki telst þátttaka í
atvinnurekstri, nema um sé að ræða óverulegan hlut sem ekki veitir bein áhrif á
     stjórnun þess. Um stjórnarsetu framkvæmdastjóra í dótturfyrirtæki eða
hlutdeildarfélagi fjármálafyrirtækisins, og um heimildir annarra starfsmanna til
 þátttöku í atvinnurekstri, fer samkvæmt reglum settum samkvæmt ákvæðum 54. gr.
              57. gr. Viðskipti starfsmanna við fjármálafyrirtæki.
     [Stjórn fjármálafyrirtækis skal setja reglur, sem staðfestar skulu af
Fjármálaeftirlitinu, um viðskipti þess við framkvæmdastjóra og lykilstarfsmenn.
Samningur fjármálafyrirtækis um lán, ábyrgðir, kauprétt eða sambærileg viðskipti
við framkvæmdastjóra er háður samþykki stjórnar fyrirtækisins. Ákvörðun um slíkt
skal bókuð og tilkynnt Fjármálaeftirlitinu. Ákvæði þessarar greinar gilda einnig
    um þá sem eru í nánum tengslum við framkvæmdastjóra fjármálafyrirtækis.
  Um viðskipti fjármálafyrirtækis og starfsmanna þess fer samkvæmt reglum sem
 stjórn fjármálafyrirtækis setur og birtar skulu opinberlega. Skulu þau, eftir
  því sem kostur er, lúta sömu reglum og viðskipti við almenna viðskiptamenn í
                          sambærilegum viðskiptum.]^1)
                              ^1)L. 75/2010, 42. gr.
                           [57. gr. a. Kaupaukakerfi.
    Að teknu tilliti til heildarafkomu fjármálafyrirtækis yfir lengri tíma,
  undirliggjandi áhættu og fjármagnskostnaðar, er fjármálafyrirtæki heimilt að
veita kauprétt eða kaupaukagreiðslur í samræmi við reglur sem Fjármálaeftirlitið
setur. Áunnin réttindi starfsmanna samkvæmt kaupaukakerfi skulu færð til gjalda
  á hverju ári eftir því sem reikningsskilareglur heimila og sérstaklega gerð
               grein fyrir þeim í skýringum með ársreikningi.]^1)
              ^1)L. 75/2010, 43. gr., sbr. einnig brbákv. III í s.l.
                        [57. gr. b. Starfslokasamningur.
Fjármálafyrirtæki er óheimilt að gera starfslokasamning við framkvæmdastjóra eða
   lykilstarfsmann nema hagnaður hafi verið af rekstri fyrirtækisins samfellt
 síðustu þrjú ár starfstíma hans. Með starfslokasamningi í grein þessari er átt
      við hvers konar samninga sem gerðir eru á milli framkvæmdastjóra eða
lykilstarfsmanns annars vegar og fjármálafyrirtækis hins vegar og kunna að færa
      þeim sem lætur af störfum hlunnindi eða réttindi umfram hefðbundnar
                       launagreiðslur í uppsagnarfresti.
Hafi hagnaður verið af rekstri fyrirtækisins samfellt síðustu þrjú ár er heimilt
að gera starfslokasamninga við þá sem tilgreindir eru í 1. mgr. Slíkir samningar
  skulu vera í formi beinna launagreiðslna og ekki vara lengur en í 12 mánuði
 eftir starfslok. Um starfslokasamning sem gerður hefur verið fyrir gildistöku
    laga þessara en ekki komið til framkvæmda gilda ákvæði greinar þessarar.
        Heimilt er í reglugerð að kveða nánar á um skilyrði og framkvæmd
    starfslokasamninga. Sérstaklega skal gera grein fyrir slíkum samningum í
                        skýringum með ársreikningi.]^1)
                              ^1)L. 75/2010, 43. gr.
                             58. gr. Þagnarskylda.
 Stjórnarmenn fjármálafyrirtækis, framkvæmdastjórar, endurskoðendur, starfsmenn
     og hverjir þeir sem taka að sér verk í þágu fyrirtækisins eru bundnir
 þagnarskyldu um allt það sem þeir fá vitneskju um við framkvæmd starfa síns og
 varðar viðskipta- eða einkamálefni viðskiptamanna þess, nema skylt sé að veita
    upplýsingar samkvæmt lögum. Þagnarskyldan helst þótt látið sé af starfi.
Sá sem veitir viðtöku upplýsingum af því tagi sem um getur í 1. mgr. er bundinn
þagnarskyldu með sama hætti og þar greinir. Sá aðili sem veitir upplýsingar skal
                      áminna viðtakanda um þagnarskylduna.
    59. gr. Undanþága frá þagnarskyldu vegna áhættustýringar og eftirlits á
                                samstæðugrunni.
   Þrátt fyrir ákvæði 58. gr. er heimilt að miðla upplýsingum til móðurfélags
fjármálafyrirtækis ef móðurfélagið er einnig fjármálafyrirtæki í skilningi laga
    þessara eða eignarhaldsfélag á fjármálasviði, sbr. 4. mgr. 97. gr. Slík
  upplýsingamiðlun má þó aðeins eiga sér stað að því marki sem nauðsynlegt er
 vegna áhættustýringar og má ekki ná til einkamálefna einstakra viðskiptamanna.
       Sama gildir um miðlun upplýsinga vegna eftirlits á samstæðugrunni.
Fjármálaeftirlitið setur nánari reglur um heimila upplýsingamiðlun skv. 1. mgr.
        60. gr. Samþykki viðskiptamanns til miðlunar trúnaðarupplýsinga.
 Heimilt er að miðla til utanaðkomandi aðila þeim upplýsingum um viðskiptamenn
sem um getur í 58. gr. að fengnu skriflegu samþykki þess er í hlut á. Í samþykki
  skal koma fram til hvaða upplýsinga það tekur, til hvaða aðila er heimilt að
miðla upplýsingum á grundvelli þess og í hvaða tilgangi upplýsingunum er miðlað.

                           VIII. kafli. Sparisjóðir.
                             61. gr. [Skilgreining.
 Sparisjóður er sjálfseignarstofnun sem starfar sem fjármálafyrirtæki samkvæmt
 lögum þessum. Honum er skylt að nota heitið sparisjóður í firmanafni sínu og
 skilgreina í samþykktum sínum samfélagslegt hlutverk sitt. Stofnfjáreigendur í
   sparisjóði skulu vera a.m.k. 30. Ákvæði um lágmarksfjölda stofnfjáreigenda
 gildir þó ekki um sparisjóð sem er dótturfélag annars sparisjóðs eða að meiri
           hluta í eigu eins eða fleiri sveitarfélaga eða ríkissjóðs.
 Stofnfjáreigendur bera ekki ábyrgð á skuldbindingum sparisjóðs umfram stofnfé
sitt og eiga ekki hlutdeild í öðru eigin fé sparisjóðs en bókfærðu stofnfé eins
   og það er á hverjum tíma. Þeir eiga rétt á greiðslu arðs af stofnfé sínu í
                           samræmi við reglur 68. gr.
  Að því leyti sem ekki er kveðið á um annað í lögum þessum skal beita ákvæðum
 laga um [7]hlutafélög, nr. 2/1995, um sparisjóði, eftir því sem við getur átt.
Ákvæði laga um sjálfseignarstofnanir sem stunda atvinnurekstur eiga ekki við um
                                sparisjóði.]^1)
                               ^1)L. 76/2009, 4. gr.
                           62. gr. [Stofnun. Stjórn.
 Á stofnfundi sparisjóðs fer hver stofnandi með eitt atkvæði. Stofnfundur setur
     sparisjóði samþykktir. Í þeim skulu vera ákvæði sem varða sérstaklega
                       hlutaðeigandi sparisjóð, svo sem:
                               1. heiti sparisjóðs,
                        2. heimili sparisjóðs, varnarþing,
              3. heildarupphæð stofnfjár, skipting í stofnfjárhluti,
                   4. kosning sparisjóðsstjórnar, störf hennar,
        5. helstu áherslur sparisjóðs varðandi samfélagslegt hlutverk hans,
                            6. breytingar á samþykktum,
            7. slit á sparisjóði, ráðstöfun eigin fjár í því sambandi.
  Fundur stofnfjáreigenda er æðsta vald í málefnum sparisjóðsins og kýs honum
 stjórn. Stjórn ræður sparisjóðsstjóra sem er framkvæmdastjóri sparisjóðsins og
                    ber ábyrgð á daglegum rekstri hans.]^1)
                               ^1)L. 76/2009, 5. gr.
                            63. gr. [Stofnfjárbréf.
    Sparisjóðsstjórn gefur út stofnfjárbréf til þeirra sem skráðir eru fyrir
   stofnfjárhlutum. Stofnfjárbréf má ekki afhenda fyrr en hlutur er að fullu
                                   greiddur.
                Stofnfjárbréf skulu hljóða á nafn og tilgreina:
                       1. heiti sparisjóðs og heimilisfang,
                            2. númer og fjárhæð hlutar,
               3. nafn, heimilisfang og kennitölu stofnfjáreiganda,
                           4. útgáfudag stofnfjárbréfs,
         5. sérstök atriði er varða réttindi og skyldur stofnfjáreigenda.
     Stjórn sparisjóðsins skal færa skrá yfir stofnfjáreigendur og skal hún
aðgengileg öllum. Sparisjóðsstjórn skal uppfæra skrána þegar breytingar verða á
                        eignarhaldi stofnfjárbréfa.]^1)
                               ^1)L. 76/2009, 6. gr.
                                  64. gr. ^1)
                               ^1)L. 76/2009, 7. gr.
                                  65. gr. ^1)
                               ^1)L. 76/2009, 7. gr.
                66. gr. [Útgáfa og viðskipti með stofnfjárhluti.
     Fundur stofnfjáreigenda getur samþykkt aukningu stofnfjár í viðkomandi
sparisjóði með útgáfu nýrra stofnfjárhluta. Til þess að heimilt sé að fjalla um
 aukningu stofnfjár á aðalfundi eða sérstökum fundi stofnfjáreigenda skal hafa
verið boðað til fundarins með a.m.k. tveggja vikna fyrirvara. Í fundarboði skal
  gera grein fyrir tillögu stjórnar um útgáfu nýrra stofnfjárhluta, þ.m.t. um
  heildarfjölda hluta, nafnverð hluta og útboðsgengi, greiðslukjör, ef einhver
eru, áskriftartíma og áskriftarrétt. Lágmarksverð nýrra stofnfjárhluta skal vera
          jafnhátt og nafnverð stofnfjárhluta í viðkomandi sparisjóði.
 Í samþykktum sparisjóðs er heimilt að kveða á um forgangsrétt stofnfjáreigenda
                                  að aukningu.
Framsal og önnur ráðstöfun stofnfjárhlutar í sparisjóði er heimil án takmarkana,
 sbr. þó ákvæði VI. kafla. Sparisjóðir skulu setja sér reglur um viðskipti með
 stofnfé sem samþykktar skulu af Fjármálaeftirlitinu. Því er heimilt að gefa út
                    leiðbeinandi tilmæli um slík viðskipti.
      Nýr stofnfjáreigandi öðlast réttindi samkvæmt stofnfjárbréfinu þegar
             eigandabreyting hefur verið skráð skv. 3. mgr. 63. gr.
    Ef sparisjóður hefur gefið út nýtt stofnfé og hafi verið greitt meira en
   nafnverð fyrir útgáfuna skal fé það sem greitt var umfram nafnverð fært á
 yfirverðsreikning stofnfjár að frádregnum kostnaði sparisjóðsins af útgáfunni.
              Hann telst með óráðstöfuðu eigin fé sparisjóðs.]^1)
                               ^1)L. 76/2009, 8. gr.
                           67. gr. [Lækkun stofnfjár.
 Að tillögu stjórnar sparisjóðs getur fundur stofnfjáreigenda tekið ákvörðun um
lækkun stofnfjár til jöfnunar taps sem ekki verður jafnað á annan hátt. Til þess
 að heimilt sé að fjalla um lækkun stofnfjár á fundi stofnfjáreigenda skal hafa
verið boðað til fundarins með a.m.k. tveggja vikna fyrirvara. Í fundarboði skal
    gera grein fyrir tillögu um lækkun stofnfjár. Fyrir slíkri ákvörðun þarf
        samþykki tveggja þriðju hluta atkvæða sem mætt er fyrir á fundi
   stofnfjáreigenda. Í fundarboði skal greina frá ástæðum fyrir lækkuninni og
  hvernig hún á að fara fram. Fjármálaeftirlitinu skal tilkynnt fyrir fram um
                         fyrirhugaða lækkun stofnfjár.
   Ákvörðun fundar stofnfjáreigenda um lækkun skv. 1. mgr. tekur gildi þegar
                    Fjármálaeftirlitið hefur samþykkt hana.
     Ekki þarf að innkalla kröfur vegna lækkunar stofnfjár samkvæmt þessari
                                   grein.]^1)
                               ^1)L. 76/2009, 9. gr.
                          68. gr. [Ráðstöfun hagnaðar.
 Aðalfundur sparisjóðs getur heimilað stjórn sparisjóðs að ráðstafa allt að 50%
      hagnaðar hans til hækkunar á nafnverði stofnfjár og arðgreiðslu til
  stofnfjáreigenda. Með hagnaði samkvæmt þessari grein er átt við hagnað eftir
skatta samkvæmt samþykktum ársreikningi fyrir síðasta reikningsár. Aðalfundur má
ekki ákveða að úthluta meiri arði en stjórn sparisjóðs leggur til eða samþykkir.
 Heimild til ráðstöfunar hagnaðar skv. 1. mgr. er því aðeins fyrir hendi að um
          óráðstafað eigið fé sé að ræða í viðkomandi sparisjóði.]^1)
                              ^1)L. 76/2009, 10. gr.
                         69. gr. [Samstarf sparisjóða.
 Sparisjóðum er heimilt að hafa samstarf meðal annars um eftirfarandi verkefni,
            enda sé slíkt gert á almennum viðskiptalegum forsendum:
                           a. ráðgjöf um áhættustýringu,
                            b. rekstur upplýsingakerfa,
                                c. öryggiseftirlit,
                      d. starfsemi innri endurskoðunardeilda,
      e. bakvinnsla, bókhald, greining og skýrslugerð til eftirlitsstofnana,
              f. lögfræðiráðgjöf, samningar og samskipti við birgja,
             g. vöruþróun og markaðssamstarf um sameiginleg vörumerki,
                           h. fræðsla og upplýsingagjöf,
       i. innlend og erlend greiðslumiðlun og þjónusta við erlend viðskipti.
 Í þeim tilfellum að fleiri en einn sparisjóður hafa falið einum og sama aðila
 verkefni skv. 1. mgr. skulu gerðir samningar á milli hvers einstaks sparisjóðs
 og þess sem veitir þjónustuna. Slíkir samningar víkja ekki til hliðar skyldum
       þeim sem hver einstakur sparisjóður ber gagnvart lögum og reglum,
                 eftirlitsaðilum, stofnfjáreigendum eða öðrum.
          Rísi ágreiningur um hvort starfsemi falli undir 1. mgr. sker
                          Samkeppniseftirlitið úr.]^1)
                              ^1)L. 76/2009, 11. gr.
                                70.76. gr. ^1)
                              ^1)L. 76/2009, 12. gr.
                                  77. gr. ^1)
                              ^1)L. 75/2010, 44. gr.

                         IX. kafli. Rafeyrisfyrirtæki.
                               78. gr. Rafeyrir.
  Með rafeyri er átt við peningaleg verðmæti, í formi kröfu á útgefanda sem er
 geymd í rafrænum miðli, gefin út í skiptum fyrir fjárhæð sem er ekki lægri en
  þau peningalegu verðmæti sem eru gefin út og samþykkt sem greiðslumiðill af
                        öðrum fyrirtækjum en útgefanda.
                      79. gr. Endurgreiðanleiki rafeyris.
        Viðtaka fjár í skiptum fyrir rafeyri telst ekki innlán eða annað
    endurgreiðanlegt fé ef fénu, sem tekið er við, er strax skipt í rafeyri.
Handhafi rafeyris getur, á þeim tíma sem rafeyririnn er í gildi, beðið útgefanda
  um að innleysa hann á nafnverði í mynt eða peningaseðlum eða með því að færa
    hann á reikning án annars endurgjalds en þess sem er nauðsynlegt til að
                              framkvæma þá aðgerð.
   Í samningi á milli rafeyrisfyrirtækis og handhafa rafeyris skal tilgreina
                   skilyrði fyrir innlausn með skýrum hætti.
 Í samningum skv. 3. mgr. er heimilt að setja lágmark fjárhæðar fyrir innlausn.
       Lágmark fjárhæðar má ekki vera hærra en sem samsvarar 500 krónum.
                            80. gr. Eiginfjárkröfur.
  Eigið fé rafeyrisfyrirtækis skal, þrátt fyrir ákvæði 84. gr., ávallt vera að
                  lágmarki 2% af þeirri fjárhæð sem hærri er:
        1. fjárskuldbindingum hverju sinni vegna útistandandi rafeyris, eða
       2. meðalfjárskuldbindingum næstliðinna sex mánaða vegna útistandandi
                                   rafeyris.
  Hafi rafeyrisfyrirtæki ekki starfað í sex mánuði skal eigið fé þess vera að
                     minnsta kosti 2% af því sem hærra er:
        1. fjárskuldbindingum hverju sinni vegna útistandandi rafeyris, eða
     2. heildarfjárhæð sex mánaða áætlunar um fjárskuldbindingar hennar vegna
útistandandi rafeyris. Heildarfjárhæð sex mánaða áætlunar um fjárskuldbindingar
       viðkomandi fyrirtækis vegna útistandandi rafeyris skal koma fram í
   viðskiptaáætlun fyrirtækisins með fyrirvara um breytingar á áætluninni sem
                  Fjármálaeftirlitið kann að hafa óskað eftir.
 Rafeyrisfyrirtæki skal senda Fjármálaeftirlitinu tvisvar á ári útreikninga sem
     sýna að ákvæðum greinar þessarar hafi verið fylgt, ásamt nauðsynlegum
        fylgigögnum samkvæmt nánari reglum sem Fjármálaeftirlitið setur.
                        81. gr. Takmörkun fjárfestinga.
        Fjárfestingar rafeyrisfyrirtækis skulu að minnsta kosti samsvara
fjárskuldbindingum þess vegna útistandandi rafeyris. Rafeyrisfyrirtæki er aðeins
 heimilt að fjárfesta í auðseljanlegum eignum eða kröfum samkvæmt reglum^1) sem
    Fjármálaeftirlitið setur um takmörkun fjárfestinga rafeyrisfyrirtækja. Í
  reglunum skal m.a. koma fram hvaða eignum og kröfum rafeyrisfyrirtæki getur
    fjárfest í, mat á verðmæti eigna, takmarkanir á markaðsáhættu og hámark
                                 fjárfestinga.
Ef verðgildi eigna eða krafna skv. 1. mgr. fer niður fyrir fjárhæð skuldbindinga
rafeyrisfyrirtækis vegna útistandandi rafeyris skal viðkomandi rafeyrisfyrirtæki
    ráða bót á því ástandi án tafar og gera Fjármálaeftirlitinu grein fyrir
                         ráðstöfunum sínum í því skyni.
 Rafeyrisfyrirtæki skal senda Fjármálaeftirlitinu tvisvar á ári útreikninga sem
     sýna að ákvæðum greinar þessarar hafi verið fylgt, ásamt nauðsynlegum
        fylgigögnum samkvæmt nánari reglum sem Fjármálaeftirlitið setur.
    Rafeyrisfyrirtæki má ekki eiga hlut í öðrum fyrirtækjum nema þau annist
rekstrarþætti sem tengjast rafeyri sem viðkomandi rafeyrisfyrirtæki gefur út eða
                                    dreifir.
                                 ^1)Rg. 671/2002.
                       82. gr. Takmarkanir á gildissviði.
 Fjármálaeftirlitinu er heimilt að undanþiggja rafeyrisfyrirtæki frá einstökum
  eða öllum ákvæðum laga þessara ef að hámarki er unnt að geyma 6.000 krónur á
       hinum rafræna miðli og einu af eftirfarandi skilyrðum er fullnægt:
         1. rafeyrir, sem fyrirtækið gefur út, er aðeins viðurkenndur sem
     greiðslumiðill hjá dótturfyrirtækjum fyrirtækisins, hjá móðurfyrirtæki
      fyrirtækisins eða hjá öðrum dótturfyrirtækjum móðurfyrirtækisins eða
     2. rafeyrir, sem rafeyrisfyrirtækið gefur út, er aðeins viðurkenndur sem
greiðslumiðill hjá takmörkuðum fjölda fyrirtækja sem augljóslega má afmarka þar
sem þau eru staðsett á sama athafnasvæði eða öðru afmörkuðu svæði á athafnasvæði
    rafeyrisfyrirtækis eða þau eru í nánum fjárhagslegum eða viðskiptalegum
                                   tengslum.
    Rafeyrisfyrirtæki sem fellur undir 1. mgr. skal árlega skila skýrslu um
        starfsemi sína til Fjármálaeftirlitsins eftir nánari reglum sem
      Fjármálaeftirlitið setur þar sem fram skulu m.a. koma upplýsingar um
   heildarfjárhæð skuldbindinga vegna óinnleysts rafeyris. Skýrslan skal hafa
                        borist fyrir 1. apríl ár hvert.

                        X. kafli. Laust fé og eigið fé.
                               83. gr. Laust fé.
 Fjármálafyrirtæki skulu kappkosta að hafa ætíð yfir að ráða nægilegu lausu fé
til að geta innt af hendi úttektir á innlánsfé og aðrar greiðslur sem starfsemi
                        hlutaðeigandi fyrirtækis fylgja.
                        84. gr. Skilgreining eigin fjár.
[Eiginfjárgrunnur fjármálafyrirtækis eins og hann er skilgreindur í 4. mgr. skal
 á hverjum tíma nema að lágmarki 8% af áhættugrunni. Stjórn og framkvæmdastjóri
fjármálafyrirtækis skulu reglulega leggja mat á eiginfjárþörf fyrirtækisins með
hliðsjón af áhættustigi þess og skal niðurstaða slíks mats, sem ekki getur verið
 lægra en skv. 1. málsl. þessarar málsgreinar, teljast hlutfall eiginfjárgrunns
af áhættugrunni. Fjármálaeftirlitið getur krafist þess að fjármálafyrirtæki sem
ekki uppfyllir ákvæði [laga þessara auk reglugerða og reglna sem settar eru með
 stoð í þeim]^1) grípi tímanlega til nauðsynlegra ráðstafana til úrbóta. Til að
   fylgja eftir kröfum Fjármálaeftirlitsins er því heimilt að mæla fyrir um:
             a. hærri eiginfjárgrunn en sem nemur 8% af áhættugrunni,
                           b. endurbætur á innri ferlum,
             c. niðurfærslu á eignum við útreikning á eiginfjárgrunni,
             d. hömlur á eða takmörkun á starfsemi fjármálafyrirtækis,
     e. að dregið sé úr áhættum sem starfsemi fjármálafyrirtækis felur í sér.
      Áhættugrunnur er samtala veginna áhættuþátta, svo sem útlánaáhættu,
       hlutabréfaáhættu, vaxtaáhættu, gjaldmiðlaáhættu, hrávöruáhættu og
rekstraráhættu, sem starfsemi fjármálafyrirtækis felur í sér. Fjármálaeftirlitið
setur nánari reglur^2) um áhættuþætti, áhættuvogir og útreikning á áhættugrunni.
 Undanþegin mati á rekstraráhættu samkvæmt þessari grein eru verðbréfafyrirtæki
   sem ekki hafa starfsheimildir [skv. c- og f-lið 1. tölul. 1. mgr. 25. gr.,
 verðbréfamiðlanir]^3) og rekstrarfélög verðbréfasjóða. Fjármálafyrirtækjum er
heimilt að fengnu samþykki Fjármálaeftirlitsins að beita innramatsaðferð við mat
  á áhættuþáttum í útreikningi á áhættugrunni. Fjármálaeftirlitið setur nánari
 reglur um kröfur sem fjármálafyrirtæki þurfa að uppfylla til að fá heimild til
                           að beita innramatsaðferð.
      Eiginfjárgrunnur skv. 1. mgr. skal einnig gilda um samstæðureikning.
     Fjármálaeftirlitið setur reglur^4) um útreikning á eiginfjárgrunni og
     áhættugrunni fyrir fjármálasamsteypur sem byggjast á tilskipun ráðsins
    2002/87/EB, um viðbótareftirlit með lánastofnunum, vátryggingafélögum og
                   fjárfestingarfélögum í fjármálasamsteypu.
Eiginfjárgrunnur skv. 1. mgr. skal samsettur af þremur þáttum, eiginfjárþætti A,
   eiginfjárþætti B og eiginfjárþætti C, og frádráttarliðum skv. 85. gr. Séu
 eiginfjárliðir byggðir á árshlutauppgjöri skal það vera áritað sem endurskoðað
    eða kannað af endurskoðanda. Eftirfarandi takmarkanir gilda um einstaka
                                eiginfjárþætti:
     1. Eiginfjárþáttur A skal nema að lágmarki helmingi eiginfjárgrunns fyrir
                             frádrátt skv. 85. gr.
            2. Eiginfjárþáttur B má hæst nema 50% af eiginfjárþætti A.
      3. Eiginfjárþáttur C má hæst nema 50% af eiginfjárþætti A. Jafnframt má
 eiginfjárþáttur C hæst nema 4,8% af reiknuðum áhættugrunni vegna markaðsáhættu
               liða í veltubók skv. 28. gr. og gengisáhættu.]^5)
[Eiginfjárþáttur A telst vera innborgað hlutafé, innborgað stofnfé, varasjóðir,
         yfirverðsreikningur hlutafjár, yfirverðsreikningur stofnfjár,
endurmatsreikningur samkvæmt verðbólgureikningsskilum og óráðstafað eigið fé en
að frádregnu bókfærðu virði eigin hlutabréfa eða stofnfjárbréfa, viðskiptavild,
 reiknaðri skattinneign og öðrum óefnislegum eignum, svo og tapi og samþykktri
arðsúthlutun. Enn fremur skal taka tillit til hlutdeildar minni hluta í eigin fé
dótturfélaga samkvæmt samstæðureikningsskilum. Leiði núvirðing skuldbindinga til
myndunar eigin fjár skal draga það eigið fé frá eiginfjárþætti A. Með innborguðu
hlutafé eða stofnfé er átt við að greiðsla í peningum (e. cash money) hafi farið
                                   fram.]^1)
             Eiginfjárþáttur B telst vera samtala 1. og 2. tölul.:
         1. Víkjandi lán sem fjármálafyrirtæki taka gegn útgáfu sérstakrar
 skuldaviðurkenningar þar sem skýrt er kveðið á um að endurgreiðslutími lánsins
sé eigi skemmri en fimm ár og að við gjaldþrot hlutaðeigandi fjármálafyrirtækis
    eða slit þess fáist það endurgreitt á eftir öllum öðrum kröfum á hendur
fjármálafyrirtækinu en endurgreiðslu hlutafjár eða stofnfjár. Þegar fimm ár eru
    eftir af lánstímanum skal lánið reiknast niður um 20% fyrir hvert ár eða
 hlutfallslega fyrir hluta úr ári sem líður af þessum fimm árum. Sé um að ræða
  lán sem greiðist niður með afborgunum á lánstímanum skal reikna eftirstöðvar
     hvers árs niður á sambærilegan hátt. Eingöngu er heimilt að telja með
                             innborgaðar fjárhæðir.
          2. Endurmatsreikningur samkvæmt kostnaðarverðsreikningsskilum.
Eiginfjárþáttur C telst vera víkjandi lán til skamms tíma sem fjármálafyrirtæki
 tekur gegn útgáfu sérstakrar skuldaviðurkenningar þar sem skýrt er kveðið á um
   að endurgreiðslutími lánsins sé eigi skemmri en tvö ár og að við gjaldþrot
  hlutaðeigandi fjármálafyrirtækis eða slit þess fáist það endurgreitt á eftir
 öllum öðrum kröfum á hendur fjármálafyrirtækinu en endurgreiðslu hlutafjár eða
 stofnfjár. [Jafnframt skal kveðið á um að óheimilt sé að greiða af láninu eða
greiða af því vexti ef eiginfjárkrafa hlutaðeigandi fjármálafyrirtækis er undir
 lágmarkskröfu skv. 1. mgr. eða ef endurgreiðsla höfuðstóls eða greiðsla vaxta
    veldur því að eiginfjárkrafan fer undir tilvitnað lágmark. Tilkynna skal
Fjármálaeftirlitinu ef slík greiðsla veldur því að eiginfjárgrunnur sem hlutfall
af áhættugrunni fer niður fyrir mark sem er 2% stigum hærra en lágmarkið skv. 1.
mgr.]^5) Fjármálaeftirlitið getur heimilað einstökum fjármálafyrirtækjum að til
   eiginfjárþáttar C teljist hagnaður af veltubókarviðskiptum á tímabilinu að
  frádreginni fyrirsjáanlegri gjaldfærslu og að frádregnu nettótapi af annarri
     starfsemi, enda sé engin þessara fjárhæða meðtalin í eiginfjárþætti A.
 Heimilt er að flýta endurgreiðslu víkjandi lána æski lántaki þess, enda liggi
 fyrir samþykki Fjármálaeftirlitsins og slík endurgreiðsla hafi ekki óviðunandi
                      áhrif á eiginfjárstöðu að mati þess.
 Þrátt fyrir ákvæði 1.7. mgr. skal [eiginfjárgrunnur]^5) verðbréfafyrirtækis,
verðbréfamiðlunar og rekstrarfélags verðbréfasjóðs aldrei nema lægri fjárhæð en
      sem svarar til 25% af föstum rekstrarkostnaði síðasta reikningsárs.
        Fjármálaeftirlitið getur heimilað undanþágu frá þessari kröfu ef
   grundvallarbreyting hefur orðið á starfsemi félagsins milli ára. Á fyrsta
       starfsári verðbréfafyrirtækis, verðbréfamiðlunar og rekstrarfélags
 verðbréfasjóðs skal [eiginfjárgrunnur]^5) þess ekki nema lægri fjárhæð en sem
svarar til 25% af föstum rekstrarkostnaði samkvæmt rekstraráætlun starfsársins.
 Fjármálaeftirlitið getur krafist þess að gerð sé breyting á rekstraráætluninni
ef það telur að hún gefi ekki rétta mynd af þeirri starfsemi sem fyrirhuguð er.
Fjármálaeftirlitinu er heimilt að ákveða í reglum^6) að aðrir liðir en greindir
     eru í 5.7. mgr. teljist með [eiginfjárgrunni]^5) fjármálafyrirtækis.
 [Fjármálaeftirlitinu er heimilt að ákveða í reglum að aðrir liðir en þeir sem
    eru taldir í 5. mgr. dragist frá eiginfjárgrunni fjármálafyrirtækis.]^1)
   [Fjármálafyrirtæki skal upplýsa opinberlega um áhættur, áhættustýringu og
 eiginfjárstöðu fyrirtækisins. Fjármálaeftirlitið setur nánari reglur um slíka
                                upplýsingagjöf.
        Fjármálaeftirlitinu er heimilt að setja reglur um upplýsingagjöf
  fjármálafyrirtækis til viðskiptamanns um lánshæfismat hans þegar ákvörðun um
     lánveitingu er á því byggð og lánshæfismatið jafnframt notað við mat á
     lánaáhættu í útreikningi á áhættugrunni samkvæmt innramatsaðferð.]^5)
   ^1)L. 75/2010, 45. gr. ^2)Rgl. 530/2004, sbr. rgl. 177/2006. ^3)L. 111/2007,
10. gr. ^4)Rgl. 215/2007, sbr. rgl. 1167/2008. Rgl. 920/2008. ^5)L. 170/2006, 6.
               gr., sbr. einnig brbákv. I s.l. ^6)Rgl. 156/2005.
                        85. gr. Frádráttur frá eigin fé.
      [Frá eiginfjárgrunni skv. 4. mgr. 84. gr. skal draga bókfært virði á
  eignarhlutum og víkjandi kröfum í öðrum fjármálafyrirtækjum eða fyrirtækjum
                         tengdum fjármálasviði. ^1)]^2)
     [Þegar fjárfesting í hlutum í öðru fjármálafyrirtæki, fyrirtæki tengdu
  fjármálasviði, vátryggingafélagi eða eignarhaldsfélagi á vátryggingasviði er
bráðabirgðaráðstöfun og ætluð sem fjárhagsaðstoð við endurskipulagningu eða til
    bjargar hlutaðeigandi fyrirtæki er Fjármálaeftirlitinu heimilt að veita
                        undanþágu frá ákvæði ^1) 1. mgr.
  Eignarhlutir og víkjandi kröfur í öðrum fjármálafyrirtækjum eða fyrirtækjum
       tengdum fjármálasviði, sbr. 1. mgr., eða í vátryggingafélögum eða
    eignarhaldsfélögum á vátryggingasviði, sbr. 4. mgr., sem reiknast með í
 samstæðureikningi hlutaðeigandi fjármálafyrirtækis eða við beitingu ákvæða um
     eftirlit með fjármálasamsteypum, dragast ekki frá [eiginfjárgrunni]^2)
                           hlutaðeigandi fyrirtækis.
  Eignarhlutir og víkjandi kröfur í vátryggingafélögum og eignarhaldsfélögum á
  vátryggingasviði, svo og liðir sem taldir eru upp í 4. og 5. tölul. 1. mgr.
   [8]29. gr. laga nr. 60/1994 og fjármálafyrirtækið á í krafti hlutdeildar í
      fyrrgreindum félögum, dragast frá [eiginfjárgrunni skv. 84. gr.]^2)
Frádrátturinn sem tengist eignarhlutum í vátryggingafélögum takmarkast þó við þá
         fjárhæð sem samsvarar hlutdeild í lágmarksgjaldþoli viðkomandi
  vátryggingafélags. Þegar um er að ræða fjármálasamsteypur gilda þó ákvæði 3.
              mgr. 84. gr. um útreikning á eiginfjárhlutfalli.]^3)
  Frá [eiginfjárgrunni skv. 84. gr. dragast]^2) eignarhlutir í félögum sem eru
       umfram þau mörk sem greinir í 1. mgr. og 1. málsl. 3. mgr. 28. gr.
         [Frá eiginfjárgrunni skv. 84. gr. dregst neikvæður mismunur á
 reikningsskilalegri niðurstöðu og niðurstöðu samkvæmt innramatsaðferð, sbr. 2.
  mgr. 84. gr., á væntu tapi á eignum og skuldbindingum, öðrum en verðbréfuðum
                                    stöðum.
  Frá eiginfjárgrunni skv. 84. gr. dregst enn fremur sá hluti af verðbréfuðum
     stöðum sem er metinn með 1.250% áhættuvog í útreikningi áhættugrunns.
  Samtala frádráttarliða samkvæmt þessari grein skal að 50% hluta dragast frá
   niðurstöðu útreiknings á eiginfjárþætti A skv. 84. gr. og að 50% hluta frá
 niðurstöðu útreiknings á eiginfjárþætti B skv. 84. gr. Fari frádráttur skv. 1.
    málsl. umfram fjárhæð eiginfjárþáttar B skal umframfjárhæðin dragast frá
                             eiginfjárþætti A.]^2)
       ^1)L. 75/2010, 46. gr. ^2)L. 170/2006, 7. gr. ^3)L. 130/2004, 7. gr.
                86. gr. Upphafsaðgerðir vegna ónógs eigin fjár.
   Hafi stjórn eða framkvæmdastjórar fjármálafyrirtækis ástæðu til að ætla að
[eiginfjárgrunnur]^1) þess sé undir lögbundnu lágmarki ber þeim þegar í stað að
   tilkynna það Fjármálaeftirlitinu. Sambærileg skylda hvílir á endurskoðanda
 hlutaðeigandi fyrirtækis hafi hann ástæðu til að ætla að stjórnendur þess hafi
           ekki rækt skyldu sína skv. 1. málsl. þessarar málsgreinar.
 Er Fjármálaeftirlitinu berst tilkynning skv. 1. mgr. eða telur af öðru tilefni
  ástæðu til að ætla að [eiginfjárgrunnur]^1) fjármálafyrirtækis sé undir því
lágmarki sem kveðið er á um í 84. gr. skal það krefja stjórn fyrirtækisins þegar
   í stað um reikningsuppgjör sem henni ber að afhenda innan hæfilegs frests.
    Fjármálaeftirlitið getur ákveðið að slíkt reikningsuppgjör sé áritað af
                                 endurskoðanda.
    Komi fram í reikningsuppgjöri að hætti 2. mgr. að [eiginfjárgrunnur]^1)
fjármálafyrirtækis fullnægi ekki ákvæðum 84. gr. skal stjórn þess án tafar boða
    til fundar hluthafa eða stofnfjáreigenda til ákvörðunar og afhenda síðan
  Fjármálaeftirlitinu greinargerð þar sem fram kemur til hverra ráðstafana hún
 hyggst grípa af þessu tilefni. Greinargerð þessi skal afhent innan frests sem
                          Fjármálaeftirlitið tiltekur.
Þegar Fjármálaeftirlitinu hafa borist gögn skv. 3. mgr. er því heimilt að veita
  hlutaðeigandi fjármálafyrirtæki frest í allt að sex mánuði til þess að auka
   [eiginfjárgrunn]^1) að lágmarki skv. 84. gr. Séu til þess ríkar ástæður er
Fjármálaeftirlitinu heimilt að framlengja þennan frest í allt að sex mánuði til
  viðbótar. Berist greinargerð skv. 3. mgr. ekki innan tilskilins frests, séu
 úrræði samkvæmt greinargerðinni ekki fullnægjandi að mati Fjármálaeftirlitsins
eða líði frestur samkvæmt þessari málsgrein skal afturkalla starfsleyfi, sbr. 9.
                                      gr.
                              ^1)L. 170/2006, 8. gr.

        XI. kafli. Ársreikningur, endurskoðun og samstæðureikningsskil.
                  87. gr. Samning ársreiknings og undirritun.
  Stjórn og framkvæmdastjóri fjármálafyrirtækis skulu semja ársreikning fyrir
     hvert reikningsár. Ársreikningur skal hafa að geyma rekstrarreikning,
   efnahagsreikning, fjárstreymisyfirlit og skýringar. Enn fremur skal semja
     skýrslu stjórnar sem ásamt ársreikningi mynda eina heild. Reikningsár
                      fjármálafyrirtækja er almanaksárið.
         Ársreikningur skal undirritaður af stjórn og framkvæmdastjórum
 fjármálafyrirtækja. Hafi stjórnarmaður eða framkvæmdastjóri fjármálafyrirtækis
mótbárur fram að færa gegn ársreikningi skal hann gera grein fyrir því í áritun
                                     sinni.
  [Í ársreikningi skal tilgreina upplýsingar um launagreiðslur og hvers konar
      greiðslur eða hlunnindi félagsins til hvers og eins stjórnarmanns og
    framkvæmdastjóra. Jafnframt skal í ársreikningi tilgreina upplýsingar um
    heildargreiðslur og hlunnindi lykilstarfsmanna auk upplýsinga um fjölda
                                  þeirra.]^1)
                              ^1)L. 75/2010, 47. gr.
                        88. gr. Góð reikningsskilavenja.
     Ársreikningur skal gefa glögga mynd af fjárhagsstöðu og rekstrarafkomu
     fjármálafyrirtækis. Hann skal gerður í samræmi við lög, reglur og góða
  reikningsskilavenju og innihalda m.a. rekstrarreikning, efnahagsreikning og
            skýringar og upplýsingar um liði utan efnahagsreiknings.
  Fjármálaeftirlitið setur reglur^1) að höfðu samráði við reikningsskilaráð um
uppsetningu ársreiknings, innihald einstakra liða rekstrar- og efnahagsreiknings
     og liða utan efnahagsreiknings og skýringar og mat á einstökum liðum.
   Fjármálaeftirlitið skal sjá til þess í samráði við reikningsskilaráð að á
   hverjum tíma liggi fyrir skilgreining á góðri reikningsskilavenju við gerð
             ársreiknings og árshlutareiknings fjármálafyrirtækis.
        ^1)Rgl. 834/2003. Rgl. 97/2004, sbr. rgl. 1065/2009. Rgl. 102/2004.
                           89. gr. Skýrsla stjórnar.
     Í skýrslu stjórnar skal koma fram yfirlit yfir starfsemi hlutaðeigandi
 fjármálafyrirtækis á árinu, svo og upplýsingar um atriði sem mikilvæg eru við
      mat á fjárhagslegri stöðu hlutaðeigandi fyrirtækis og afkomu þess á
               reikningsárinu er ekki koma fram í ársreikningnum.
          Í skýrslu stjórnar skal enn fremur upplýst um eftirfarandi:
              1. atburði eftir uppgjörsdag sem hafa verulega þýðingu,
                       2. væntanlega þróun fyrirtækisins og
              3. aðgerðir sem hafa þýðingu fyrir framtíðarþróun þess.
  Skýrsla stjórnar skal veita upplýsingar um fjölda starfsmanna að meðaltali á
   reikningsárinu og heildarfjárhæð launa, þóknana eða annarra greiðslna til
  starfsmanna, framkvæmdastjóra, stjórnar og annarra í þjónustu hlutaðeigandi
 fjármálafyrirtækis. Sé um ágóðahlut að ræða til stjórnar eða framkvæmdastjóra
 skal hann sérgreindur. Í skýrslu stjórnar skal upplýst um fjölda hluthafa eða
stofnfjáreigenda í lok reikningsárs. Að öðru leyti gilda ákvæði hlutafélagalaga
                              eftir því sem við á.
Stjórnir skulu í skýrslu sinni gera tillögu um ráðstöfun á hagnaði hlutaðeigandi
                          fyrirtækis eða jöfnun taps.
                              90. gr. Endurskoðun.
    Ársreikningur fjármálafyrirtækis skal endurskoðaður af endurskoðanda eða
 endurskoðunarfélagi. [Endurskoðandi eða endurskoðunarfyrirtæki skal ekki gegna
                  öðrum störfum fyrir fjármálafyrirtækið.]^1)
[Endurskoðanda eða endurskoðunarfyrirtæki skv. 1. mgr. skal kjósa til fimm ára á
   aðalfundi fjármálafyrirtækis. Óheimilt er að kjósa sama endurskoðanda eða
endurskoðunarfyrirtæki fyrr en að fimm árum liðnum frá því að starfstíma skv. 1.
    málsl. lauk. Þrátt fyrir ákvæði 1. málsl. getur fjármálafyrirtæki vikið
endurskoðanda eða endurskoðunarfyrirtæki frá áður en fimm ára kjörtímabili lýkur
                     að fengnu áliti endurskoðendaráðs.]^1)
  Kjósa skal sama aðila sem endurskoðanda í móður-, systur- og dótturfélagi ef
  þess er nokkur kostur. Í móðurfélagi skal endurskoðandi jafnframt endurskoða
                              samstæðureikninginn.
     [Endurskoðendur félags eiga rétt á að sitja stjórnar- og félagsfundi í
             fjármálafyrirtæki og er skylt að mæta á aðalfundi.]^1)
               ^1)L. 75/2010, 48. gr., sbr. einnig brbákv. I í s.l.
                          91. gr. Hæfi endurskoðanda.
  Endurskoðandi má ekki eiga sæti í stjórn, vera starfsmaður fyrirtækisins eða
                   starfa í þágu þess að öðru en endurskoðun.
 Endurskoðandi má ekki vera skuldugur því fyrirtæki sem hann annast endurskoðun
  hjá, hvorki sem aðalskuldari né ábyrgðarmaður. Hið sama gildir um maka hans.
                    92. gr. Upplýsingaskylda endurskoðanda.
[Verði endurskoðandi var við verulega ágalla í rekstri eða atriði er varða innra
 eftirlit, greiðslutryggingar útlána, önnur atriði sem veikt geta fjárhagsstöðu
 hlutaðeigandi fyrirtækis eða atriði sem leiða til þess að hann mundi synja um
 áritun eða gera fyrirvara, svo og ef endurskoðandi hefur ástæðu til að ætla að
  lög, reglugerðir eða reglur sem gilda um fyrirtækið hafi verið brotnar, skal
 endurskoðandi gera stjórn þess og Fjármálaeftirlitinu viðvart. Þetta á einnig
   við um sambærileg atriði sem endurskoðandi fær vitneskju um við framkvæmd
  endurskoðunarstarfa hjá fyrirtæki sem er í nánum tengslum við hlutaðeigandi
                             fjármálafyrirtæki ^1)
 Tilkynning endurskoðanda skv. 1. mgr. felur ekki í sér brot gegn þagnarskyldu
 hvort sem hún er reist á lögum eða samningi. Skal tilkynnandi ekki sæta neins
                   konar ábyrgð vegna tilkynningarinnar.]^2)
                  ^1)L. 75/2010, 49. gr. ^2)L. 111/2007, 11. gr.
                        93. gr. Góð endurskoðunarvenja.
Fjármálaeftirlitið skal sjá til þess í samráði við Félag löggiltra endurskoðenda
 og aðra hlutaðeigandi aðila að á hverjum tíma liggi fyrir skilgreining á góðri
 endurskoðunarvenju við endurskoðun hjá fjármálafyrirtækjum. Fjármálaeftirlitið
               setur reglur^1) um endurskoðun fjármálafyrirtækja.
        Að öðru leyti en fram kemur í lögum þessum gilda um endurskoðun
fjármálafyrirtækja ákvæði [9]VII. kafla laga nr. 144/1994, um ársreikninga, með
                              áorðnum breytingum.
  Ákvæði 1. mgr. eiga einnig við um dótturfyrirtæki fjármálafyrirtækis, svo og
 eignarhaldsfélag á fjármálasviði eða blandað eignarhaldsfélag skv. 97. gr. og
                         dótturfyrirtæki slíkra félaga.
                                 ^1)Rgl. 532/2003.
                          94. gr. Sérstök endurskoðun.
       Fjármálaeftirlitið getur látið fara fram sérstaka endurskoðun hjá
      fjármálafyrirtæki telji eftirlitið ástæðu til að ætla að endurskoðað
   reikningsuppgjör gefi ekki glögga mynd af fjárhagsstöðu og rekstrarafkomu
 fyrirtækisins. Fjármálaeftirlitinu er heimilt að láta hlutaðeigandi fyrirtæki
                     bera kostnaðinn af slíkri endurskoðun.
  Ákvæði 1. mgr. eiga einnig við um dótturfyrirtæki fjármálafyrirtækis, svo og
 eignarhaldsfélag á fjármálasviði eða blandað eignarhaldsfélag skv. 97. gr. og
                         dótturfyrirtæki slíkra félaga.
                     95. gr. Skil og birting ársreiknings.
  Endurskoðaður og undirritaður ársreikningur fjármálafyrirtækis ásamt skýrslu
  stjórnar skal sendur Fjármálaeftirlitinu innan tíu daga frá undirritun en í
              síðasta lagi þremur mánuðum eftir lok reikningsárs.
 Hafi á aðalfundi verið samþykktar breytingar á undirrituðum ársreikningi skal
 breyttur ársreikningur sendur Fjármálaeftirlitinu innan tíu daga frá aðalfundi
           og gerð grein fyrir þeim breytingum sem gerðar hafa verið.
  Ársreikningur fjármálafyrirtækis ásamt skýrslu stjórnar skal liggja frammi á
 afgreiðslustað hlutaðeigandi fyrirtækis og afhentur hverjum viðskiptaaðila sem
            þess óskar innan tveggja vikna frá samþykkt aðalfundar.
                            96. gr. Árshlutauppgjör.
 Fjármálafyrirtæki skulu semja og birta árshlutauppgjör í samræmi við reglur^1)
                         sem Fjármálaeftirlitið setur.
 Fjármálaeftirlitið getur veitt undanþágu frá ákvæðum um gerð árshlutauppgjörs.
                                 ^1)Rgl. 834/2003.
                         97. gr. Samstæðureikningsskil.
                 Fyrirtæki telst vera móðurfyrirtæki þegar það:
                1. ræður yfir meiri hluta atkvæða í öðru fyrirtæki,
   2. á eignarhluti í öðru fyrirtæki og hefur rétt til að tilnefna eða víkja frá
                   meiri hluta stjórnarmanna eða stjórnenda,
    3. á eignarhluti í öðru fyrirtæki og hefur rétt til að hafa ráðandi áhrif á
   starfsemi þess á grundvelli samþykkta fyrirtækisins eða samnings við það,
    4. á eignarhluti í öðru fyrirtæki og ræður, á grundvelli samnings við aðra
        hluthafa eða eignaraðila, meiri hluta atkvæða í fyrirtækinu eða
          5. á eignarhluti í öðru fyrirtæki og hefur ráðandi stöðu í því.
  Fyrirtæki, sem hafa þau tengsl við fjármálafyrirtæki eða eignarhaldsfélag á
fjármálasviði sem lýst er í 1. mgr., teljast vera dótturfyrirtæki. Fyrirtæki sem
     er dótturfyrirtæki dótturfyrirtækis, telst einnig vera dótturfyrirtæki
                                  móðurfélags.
             Móðurfyrirtæki og dótturfyrirtæki þess mynda samstæðu.
[Með eignarhaldsfélagi á fjármálasviði er átt við fyrirtæki tengt fjármálasviði,
       sem ekki er blandað eignarhaldsfélag í fjármálastarfsemi, þar sem
  dótturfyrirtækin eru annaðhvort eingöngu eða aðallega fjármálafyrirtæki eða
   fyrirtæki tengd fjármálasviði og að minnsta kosti eitt dótturfyrirtæki er
                               fjármálafyrirtæki.
     Með blönduðu eignarhaldsfélagi er átt við móðurfyrirtæki, sem ekki er
eignarhaldsfélag á fjármálasviði, fjármálafyrirtæki eða blandað eignarhaldsfélag
     í fjármálastarfsemi, þar sem að minnsta kosti eitt dótturfyrirtæki er
                             fjármálafyrirtæki.]^1)
 [Með blönduðu eignarhaldsfélagi í fjármálastarfsemi er átt við móðurfélag sem
 ekki er eftirlitsskylt en það ásamt dótturfélögum sínum, en a.m.k. eitt þeirra
 er eftirlitsskylt og er með höfuðstöðvar í aðildarríki, og öðrum aðilum myndar
                             fjármálasamsteypu.]^1)
       Við mat á atkvæðisrétti og réttindum til að tilnefna eða víkja frá
  stjórnarmönnum eða stjórnendum skal leggja saman réttindi sem bæði móður- og
                           dótturfyrirtæki ráða yfir.
 Við mat á atkvæðisrétti í dótturfyrirtæki skal ekki talinn með atkvæðisréttur
     sem fylgir eigin hlutum dótturfyrirtækisins eða dótturfyrirtækja þess.
Ákvæði 87.92. gr. og 95.96. gr. gilda eftir því sem við á bæði fyrir samstæðu,
       þar sem móðurfyrirtæki er fjármálafyrirtæki eða eignarhaldsfélag á
            fjármálasviði, og fyrir einstök fyrirtæki samstæðunnar.
Fjármálaeftirlitið setur að höfðu samráði við reikningsskilaráð nánari reglur^2)
um gerð samstæðureikningsskila fyrir samstæðu fyrirtækja þar sem móðurfyrirtækið
           er fjármálafyrirtæki eða eignarhaldsfélag á fjármálasviði.
     Fjármálaeftirlitið getur sett reglur um samstæðuuppgjör fyrir samstæðu
        fyrirtækja þar sem móðurfyrirtækið er blandað eignarhaldsfélag.
                     ^1)L. 130/2004, 8. gr. ^2)Rgl. 834/2003.

XII. kafli. [Endurskipulagning fjárhags, slit og samruni fjármálafyrirtækja.]^1)
                              ^1)L. 130/2004, 12. gr.
                [A. Endurskipulagning fjárhags lánastofnana.]^1)
                              ^1)L. 130/2004, 9. gr.
                      [98. gr. Endurskipulagning fjárhags.
Með endurskipulagningu fjárhags lánastofnana er átt við ráðstafanir sem ætlað er
að viðhalda fjárhagslegri stöðu lánastofnunar eða koma henni í eðlilegt horf og
gætu haft áhrif á áður fengin réttindi þriðja aðila, þ.m.t. ráðstafanir sem fela
   í sér hugsanlega greiðslustöðvun, frestun fullnusturáðstafana eða lækkun á
  kröfum. Sé lánastofnun með höfuðstöðvar á Íslandi er með endurskipulagningu
     fjárhags átt við heimild til greiðslustöðvunar og heimild til að leita
    nauðasamnings samkvæmt lögum um gjaldþrotaskipti o.[10]fl., nr. 21/1991.
 Lög um gjaldþrotaskipti o.[11]fl., nr. 21/1991, gilda um heimild lánastofnunar
 til að leita greiðslustöðvunar og nauðasamnings og framkvæmd slíkra ráðstafana
                 enda sé ekki á annan veg mælt í lögum þessum.
[Hafi fjármálafyrirtæki verið veitt heimild til greiðslustöðvunar er nægilegt að
birta fundarboð skv. 2. mgr. 13. gr. og 5. mgr. 17. gr. laga um gjaldþrotaskipti
  o.fl. með auglýsingu sem birt er í að minnsta kosti tveimur dagblöðum hér á
       landi og í hverju þeirra ríkja þar sem útibú hafa verið rekin.]^1)
                                    ^1)]^2)
   ^1)L. 44/2009, 3. gr. Þrátt fyrir ákvæði a-liðar þeirrar greinar skal 3. mgr.
  [12]98. gr. laga nr. 161/2002, sbr. 2. gr. laga nr. 129/2008, gilda áfram í
     upphaflegri mynd gagnvart fjármálafyrirtækjum sem njóta heimildar til
    greiðslustöðvunar við gildistöku l. 44/2009, þar á meðal um framlengingu
heimildar til greiðslustöðvunar, sbr. l. 44/2009, 10. gr. ^2)L. 130/2004, 9. gr.
[99. gr. Fjárhagsleg endurskipulagning lánastofnunar með höfuðstöðvar á Íslandi
                           og útibú í öðru EES-ríki.
 [Nú veitir dómstóll hér á landi lánastofnun heimild til greiðslustöðvunar eða
til að leita nauðasamninga og skal þá sú heimild ná sjálfkrafa til allra útibúa
              sem lánastofnunin starfrækir í öðru aðildarríki.]^1)
Um réttaráhrif, málsmeðferð og framkvæmd ákvörðunarinnar skal fara að íslenskum
                        lögum, með eftirtöldum frávikum:
   a. Vinnusamningur skal fara eftir lögum þess ríkis sem um vinnusamninginn og
                             vinnusambandið gilda.
    b. Samningur um notkun eða kaup fasteignar skal fara eftir lögum þess ríkis
                        þar sem fasteignin er staðsett.
   c. Réttur lánastofnunar vegna fasteignar, skips eða flugvélar skal fara eftir
          lögum þess ríkis þar sem opinber skráning hefur farið fram.
   d. [Heimild til endurskipulagningar fjárhags hefur ekki áhrif á rétt veðhafa
         vegna eignarréttinda sem staðsett eru í öðru aðildarríki.]^1)
      e. Hafi lánastofnun keypt eign með eignarréttarfyrirvara hefur heimild
 lánastofnunar til endurskipulagningar fjárhags ekki áhrif á réttindi seljanda
         sem byggist á fyrirvaranum, enda sé eignin í öðru aðildarríki.
    f. Hafi lánastofnun selt eign skal heimild til endurskipulagningar fjárhags
   ekki hafa áhrif á réttindi kaupanda, enda sé eignin í öðru aðildarríki og
               afhending hafi farið fram þegar heimild er veitt.
   g. Um lögmæti ráðstöfunar lánastofnunar á fasteign, skipi eða flugvél sem háð
 er opinberri skráningu, svo og framseljanlegum verðbréfum eða öðrum verðbréfum
sem skráð eru í verðbréfamiðstöð, fer eftir lögum þess ríkis þar sem eign er eða
                þar sem hin opinbera skráning hefur farið fram.
   h. Um réttaráhrif úrskurðar um endurskipulagningu fjárhags á málshöfðun vegna
eignar eða annarra réttinda sem lánastofnun hefur látið af hendi fer eftir lögum
                  þess aðildarríkis þar sem málið var höfðað.
    i. Um fullnustu eignarréttinda, þ.m.t. veðréttinda yfir fjármálagerningum,
 sem eru rafrænt skráð fer eftir lögum þess ríkis þar sem skráningin fer fram.
     j. Samningur um skuldajöfnuð fer eftir lögum þess ríkis sem um samninginn
                                     gilda.
    k. Endurkaupasamningur fer eftir lögum þess ríkis sem um samninginn gilda,
                            sbr. þó ákvæði i-liðar.
   l. Viðskipti á skipulegum verðbréfamarkaði skulu fara eftir lögum þess ríkis
       sem gilda um samninginn um þau viðskipti, sbr. þó ákvæði i-liðar.
   m. Um greiðslu- og uppgjörsfyrirmæli í greiðslu- og uppgjörskerfum fer eftir
                lögum þess ríkis sem gilda um viðkomandi kerfi.
    n. Þrátt fyrir ákvæði d- og e-liðar er heimilt að beita ákvæðum III. kafla
     laga um samningsgerð, umboð og ógilda gerninga, nr. 7/1936, um ógilda
              löggerninga, nema lög gistiríkis heimili ekki slíkt.
Dómstóll skal sjá til þess að Fjármálaeftirlitinu verði tilkynnt þegar í stað um
framkomna beiðni lánastofnunar um heimild til greiðslustöðvunar eða til að leita
nauðasamnings. Fjármálaeftirlitið skal koma upplýsingum um beiðnina og ákvörðun
  um hana til lögbærra yfirvalda og kröfuhafa lánastofnunarinnar í viðkomandi
               ríkjum í samræmi við reglur^2) sem ráðherra setur.
 Lögboðnar tilkynningar til þekktra erlendra kröfuhafa lánastofnunar í tengslum
  við greiðslustöðvun eða nauðasamninga skulu vera í samræmi við reglur^2) sem
                              ráðherra setur.]^3)
    ^1)L. 108/2006, 80. gr. ^2)Rg. 872/2006, sbr. 1049/2008. ^3)L. 130/2004, 9.
                                      gr.
[100. gr. Fjárhagsleg endurskipulagning lánastofnunar með höfuðstöðvar erlendis
                              en útibú á Íslandi.
   [Útibúi sem starfrækt er hérlendis af lánastofnun með höfuðstöðvar í öðru
    aðildarríki verður ekki veitt sjálfkrafa heimild til endurskipulagningar
 fjárhags hér á landi. Nú tekur lögbært yfirvald í öðru aðildarríki ákvörðun um
 endurskipulagningu fjárhags lánastofnunar sem hefur starfsleyfi og staðfestu í
    því ríki og tekur þá ákvörðunin sjálfkrafa til útibúa sem lánastofnunin
                          starfrækir hér á landi.]^1)
 [Nú er talin þörf á endurskipulagningu fjárhags íslensks útibús lánastofnunar
         með staðfestu í öðru aðildarríki og skal þá tilkynna slíkt til
 Fjármálaeftirlitsins.]^1) Fjármálaeftirlitið skal koma tilkynningu á framfæri
                      við eftirlitsstjórnvöld heimaríkis.
  Um réttaráhrif, málsmeðferð og framkvæmd ákvörðunarinnar skal fara að lögum
        heimaríkisins með þeim takmörkunum er greinir í 2. mgr. 99. gr.
 Nú er sett fram beiðni um heimild til greiðslustöðvunar eða um heimild til að
 leita nauðasamninga á grundvelli 2. mgr. 6. gr. laga um gjaldþrotaskipti o.fl.
        vegna útibús sem lánastofnun, með staðfestu í ríki utan Evrópska
      efnahagssvæðisins, starfrækir hér á landi. Skal héraðsdómari þá gera
 Fjármálaeftirlitinu viðvart um beiðnina. Ef viðkomandi lánastofnun starfrækir
útibú í öðrum ríkjum á Evrópska efnahagssvæðinu skal Fjármálaeftirlitið tilkynna
eftirlitsstjórnvöldum í þeim ríkjum um beiðnina. Dómstólar skulu leitast við að
            samræma aðgerðir með yfirvöldum annarra gistiríkja.]^2)
                  ^1)L. 108/2006, 81. gr. ^2)L. 130/2004, 9. gr.
      [100. gr. a. [Afhending fjármálafyrirtækis til bráðabirgðastjórnar.
Eigi fjármálafyrirtæki í þeim fjárhags- eða rekstrarerfiðleikum að líkur séu til
að það geti ekki staðið við skuldbindingar sínar eða uppfyllt kröfur um lágmark
      eigin fjár getur stjórn þess upp á sitt eindæmi leitað eftir því við
 Fjármálaeftirlitið að það taki við ráðum yfir fyrirtækinu. Fjármálaeftirlitið
skal án tafar taka afstöðu til slíkrar beiðni. Taki Fjármálaeftirlitið beiðnina
   til greina fellur úr gildi umboð stjórnar fjármálafyrirtækisins og verður
jafnframt óvirkur réttur hluthafa eða stofnfjáreigenda til að taka ákvarðanir um
  málefni þess á grundvelli eignarhluta sinna. Um leið skal Fjármálaeftirlitið
 skipa fjármálafyrirtækinu bráðabirgðastjórn þriggja eða fimm manna sem fer ein
með sömu heimildir að lögum og eftir samþykktum þess og stjórn og hluthafafundur
 eða fundur stofnfjáreigenda hefði ella haft á hendi, sbr. þó 4. tölul. 2. mgr.
                                    101. gr.
Bráðabirgðastjórn skal svo fljótt sem verða má gera nauðsynlegar ráðstafanir til
    að fá yfirsýn yfir fjárhag fjármálafyrirtækisins. Á meðan hún ræður yfir
 fyrirtækinu gilda sömu takmarkanir á heimildum til að beita fullnustugerðum og
     öðrum þvingunarúrræðum gagnvart því og ef það hefði fengið heimild til
 greiðslustöðvunar. Skal bráðabirgðastjórn því aðeins gera ráðstafanir um meiri
            háttar hagsmuni fyrirtækisins að brýna nauðsyn beri til.
  Yfirráðum bráðabirgðastjórnar yfir fjármálafyrirtæki lýkur sjálfkrafa þegar
                liðnir eru þrír mánuðir frá skipun hennar nema:
    1. bráðabirgðastjórn hafi þegar lagt fyrir héraðsdóm kröfu um að fyrirtækið
 verði tekið til slita skv. 3. tölul. 2. mgr. 101. gr., en hafi það verið gert
stendur umboð hennar þar til afstaða hefur endanlega verið tekin til kröfunnar,
     2. fyrirtækinu hafi verið veitt heimild til greiðslustöðvunar eða til að
   leita nauðasamnings, en umboð bráðabirgðastjórnar stendur þá þar til einn
             mánuður er liðinn frá því að þeirri heimild lýkur, eða
      3. bráðabirgðastjórn hafi áður með samþykki Fjármálaeftirlitsins haldið
hluthafafund eða fund stofnfjáreigenda og fyrirtækinu þar verið kjörin ný stjórn
                          til að leysa hana af hólmi.
Ljúki yfirráðum bráðabirgðastjórnar yfir fjármálafyrirtæki sjálfkrafa með því að
   starfstími hennar er á enda án þess að það hafi verið tekið til slita skal
starfsleyfi þess afturkallað þá þegar hafi því ekki áður verið kjörin ný stjórn
                         skv. 3. tölul. 3. mgr.]^1)]^2)
     ^1)L. 44/2009, 4. gr. Hafi Fjármálaeftirlitið fyrir gildistöku l. 44/2009
skipað fjármálafyrirtæki skilanefnd á grundvelli [13]5. gr. laga nr. 125/2008 og
     [14]hún er enn að störfum, en fyrirtækið hefur ekki fengið heimild til
       greiðslustöðvunar, skal skilanefndin upp frá því sjálfkrafa verða
bráðabirgðastjórn fyrirtækisins í skilningi 100. gr. a, sbr. l. 44/2009, brbákv.
                         I. ^2)[15]L. 125/2008, 5. gr.
                                 [B.]^1) Slit.
                              ^1)L. 130/2004, 9. gr.
               [101. gr.]^1) [Skilyrði og upphaf slitameðferðar.
  Bú fjármálafyrirtækis verður ekki tekið til gjaldþrotaskipta eftir almennum
                                    reglum.
                    Fjármálafyrirtæki skal tekið til slita:
       1. eftir kröfu Fjármálaeftirlitsins hafi það afturkallað starfsleyfi
fyrirtækisins eða synjað því um frest skv. 4. mgr. 86. gr. eða frestur samkvæmt
 því ákvæði er á enda án þess að fyrirtækið hafi aukið eigið fé sitt fram yfir
                  það lágmark sem mælt er fyrir um í 84. gr.,
          2. eftir kröfu Fjármálaeftirlitsins, stjórnar fyrirtækisins eða
     bráðabirgðastjórnar ef skylt er að slíta því samkvæmt samþykktum þess,
    3. eftir kröfu stjórnar fyrirtækisins eða bráðabirgðastjórnar ef það getur
 ekki staðið í fullum skilum við lánardrottna sína þegar kröfur þeirra falla í
 gjalddaga og ekki verður talið sennilegt að greiðsluörðugleikar þess muni líða
                             hjá innan skamms tíma,
            4. eftir kröfu stjórnar fyrirtækisins og að fengnu samþykki
  Fjármálaeftirlitsins ef ákveðið hefur verið að slíta því á hluthafafundi eða
fundi stofnfjáreigenda, enda hafi tillaga um slit verið samþykkt þar með minnst
^2/3 hlutum greiddra atkvæða og af hluthöfum eða stofnfjáreigendum sem ráða yfir
minnst ^2/3 hlutum þess hlutafjár eða stofnfjár sem farið var með atkvæði fyrir
                                    á fundi.
Kröfu um slit fjármálafyrirtækis skal beint til héraðsdóms í því umdæmi þar sem
það yrði sótt í einkamáli á heimilisvarnarþingi sínu. Krafan skal gerð úr garði
        og með hana farið fyrir dómi eins og kröfu um gjaldþrotaskipti.
Þegar dómsúrlausn hefur gengið um að fjármálafyrirtæki sé tekið til slita skipar
  héraðsdómari því slitastjórn sem í skulu sitja allt að fimm menn. Við skipun
   hennar tekur hún við þeim réttindum og skyldum sem stjórn fyrirtækisins og
 hluthafafundur eða fundur stofnfjáreigenda höfðu á hendi, sbr. þó 3. mgr. 103.
gr. Að því leyti sem ekki er mælt fyrir á annan veg í lögum þessum gilda reglur
um skiptastjóra við gjaldþrotaskipti um slitastjórn, störf hennar og þá menn sem
                               eiga sæti í henni.
Við slit fjármálafyrirtækis skal frestdagur ákveðinn eftir sömu reglum og gilda
 við gjaldþrotaskipti, en þó þannig að hann getur jafnframt ráðist af þeim degi
 sem Fjármálaeftirlitið hefur veitt fyrirtækinu frest skv. 4. mgr. 86. gr. eða
skipað því bráðabirgðastjórn skv. 100. gr. a eða ella af því að héraðsdómi berst
krafa um slit skv. 2. mgr. ef ekkert hefur áður gerst til að marka frestdag.]^2)
    ^1)L. 130/2004, 9. gr. ^2)L. 44/2009, 5. gr. Þrátt fyrir 5. mgr. ákvæðisins
 skal frestdagur við slitameðferð á fjármálafyrirtæki ráðast af 2. mgr. ákvæðis
 til bráðabirgða í lögum nr. 129/2008 þegar það getur átt við, sbr. l. 44/2009,
                                  brbákv. III.
                      [102. gr.]^1) [Meðferð krafna o.fl.
    Við slit fjármálafyrirtækis gilda sömu reglur og við gjaldþrotaskipti um
     gagnkvæma samninga þess og kröfur á hendur því að öðru leyti en því að
 dómsúrskurður um að það sé tekið til slita leiðir ekki sjálfkrafa til þess að
                     kröfur á hendur því falli í gjalddaga.
Þegar fjármálafyrirtæki hefur verið skipuð slitastjórn skal hún tafarlaust gefa
út og fá birta í Lögbirtingablaði innköllun vegna slitanna. Um efni innköllunar,
kröfulýsingarfrest og tilkynningar eða auglýsingar vegna erlendra kröfuhafa skal
                   beitt sömu reglum og við gjaldþrotaskipti.
  Við slit fjármálafyrirtækis gilda sömu reglur og um rétthæð krafna á hendur
 þrotabúi, en þó skulu kröfur um innstæður samkvæmt lögum um innstæðutryggingar
    og tryggingakerfi fyrir fjárfesta jafnframt teljast til krafna sem njóta
  rétthæðar skv. 1. og 2. mgr. 112. gr. laga um gjaldþrotaskipti o.fl. Að því
   leyti sem rétthæð krafna getur ráðist samkvæmt þeim lögum af þeim tíma sem
úrskurður er kveðinn upp um að bú sé tekið til gjaldþrotaskipta skal miða á sama
          hátt við úrskurð um að fjármálafyrirtæki sé tekið til slita.
Ákvæði XVIII. kafla og 5. þáttar laga um gjaldþrotaskipti o.fl. gilda um meðferð
 krafna á hendur fjármálafyrirtæki við slit þess, þar á meðal um áhrif þess að
   kröfu sé ekki lýst, en fundir slitastjórnar til að fjalla um viðurkenningu
        lýstra krafna nefnast kröfuhafafundir. Telji slitastjórn við lok
kröfulýsingarfrests að líkur séu til að eignir fyrirtækisins nægi að fullu fyrir
  skuldum þess er henni að svo stöddu ekki skylt að taka afstöðu til þess hvar
                einstakar kröfur kunni að standa í réttindaröð.
Þegar kröfulýsingarfrestur er á enda skal slitastjórn leggja mat á hvort horfur
 séu á að eignir fjármálafyrirtækis nægi til að standa við skuldbindingar þess.
 Skýrsla um þetta mat skal lögð fram og kynnt á fyrsta kröfuhafafundi eftir lok
                              kröfulýsingarfrests.
  Að loknum fyrsta kröfuhafafundi eftir lok kröfulýsingarfrests er slitastjórn
  heimilt í einu lagi eða mörgu að greiða viðurkenndar kröfur að hluta eða að
fullu að því marki sem tryggt er að eignir fjármálafyrirtækisins hrökkvi til að
    minnsta kosti jafnhárrar greiðslu allra annarra krafna sem standa eins í
 réttindaröð og ekki hefur endanlega verið hafnað við slitin. Þess skal þá gætt
að allir kröfuhafar sem fara með viðurkenndar kröfur í sömu stöðu í réttindaröð
fái greiðslu á sama tíma, en frá því má þó víkja með samþykki þeirra sem ekki fá
greitt eða samkvæmt ákvörðun slitastjórnar ef kröfuhafi býðst til að gefa eftir
   kröfu sína gegn greiðslu hennar að hluta, sem víst má telja að sé lægri að
 tiltölu en aðrir jafnstæðir kröfuhafar munu fá á síðari stigum, þar á meðal að
  teknu tilliti til þess hvort kröfur þeirra beri vexti fram að greiðslu. [Nú
neytir slitastjórn heimildar samkvæmt framansögðu til að greiða kröfur að hluta
  eða fullu en ekki hefur verið til lykta leiddur ágreiningur um viðurkenningu
  kröfu, sem þeim gæti staðið jafnfætis í réttindaröð, og skal þá slitastjórn
  leggja á sérstakan geymslureikning fjárhæð sem svarar til greiðslu á þeirri
  kröfu eða upp í hana eins og sú greiðsla gæti hæst orðið samkvæmt kröfugerð
hlutaðeigandi kröfuhafa. Þegar endanleg niðurstaða hefur fengist um ágreininginn
 skal innstæða geymslureikningsins ásamt áföllnum vöxtum greidd kröfuhafanum að
því leyti sem krafa hans hefur verið viðurkennd, en fé sem eftir kann að standa
       á reikningnum skal renna aftur til fjármálafyrirtækisins.]^2)]^3)
        ^1)L. 130/2004, 9. gr. ^2)L. 75/2010, 50. gr. ^3)L. 44/2009, 6. gr.
           [103. gr.]^1) [Ráðstöfun hagsmuna fjármálafyrirtækis o.fl.
  Við slit fjármálafyrirtækis ráðstafar slitastjórn hagsmunum þess eftir sömu
reglum og gilda um bústjórn skiptastjóra við gjaldþrotaskipti með þeim frávikum
 sem leiðir af ákvæðum þessarar greinar. Rísi ágreiningur um slíkar ráðstafanir
      skal leyst úr honum eftir fyrirmælum laga um gjaldþrotaskipti o.fl.
         Slitastjórn skal hafa að markmiði að fá sem mest fyrir eignir
    fjármálafyrirtækis, þar á meðal með því að bíða eftir þörfum efndatíma á
  útistandandi kröfum þess fremur en að koma þeim fyrr í verð, nema sýnt megi
telja að hagsmunir kröfuhafa og eftir atvikum hluthafa eða stofnfjáreigenda séu
   meiri af því að ráðstafa slíkum réttindum á fyrri stigum til að ljúka megi
   slitameðferð. Í þessum tilgangi er slitastjórn heimilt að virða að vettugi
         ályktun kröfuhafafundar sem hún telur andstæða þessu markmiði.
 Slitastjórn skal boða til kröfuhafafundar í sama skyni og skiptastjóri heldur
skiptafundi um bústjórn við gjaldþrotaskipti. Hafi slitastjórn komist að þeirri
      niðurstöðu í skýrslu skv. 5. mgr. 102. gr. að horfur séu á að eignir
    fjármálafyrirtækis muni nægja fyrir skuldbindingum þess skal slitastjórn
samhliða kröfuhafafundum efna til funda með hluthöfum eða stofnfjáreigendum til
                að kanna hug þeirra um ráðstöfun hagsmuna þess.
      Ef ekki er sýnt að eignir fjármálafyrirtækis muni nægja til að efna
skuldbindingar þess að fullu má krefjast riftunar á ráðstöfunum þess eftir sömu
  reglum og gilda um riftun ráðstafana þrotamanns við gjaldþrotaskipti [en þó
    þannig að frestur til að höfða riftunarmál skv. 1. mgr. 148. gr. laga um
     gjaldþrotaskipti o.fl. skal vera 24 mánuðir í stað sex mánaða].^2)]^3)
        ^1)L. 130/2004, 9. gr. ^2)L. 125/2009, 1. gr. ^3)L. 44/2009, 7. gr.
                        [103. gr. a. Lok slitameðferðar.
       Hafi slitastjórn lokið greiðslu allra viðurkenndra krafna á hendur
    fjármálafyrirtæki og eftir atvikum tekið frá fé til greiðslu krafna sem
   ágreiningur stendur um og komið eignum þess eftir þörfum í verð lýkur hún
                        slitameðferð með því annaðhvort:
   1. að láta fyrirtækið aftur í hendur hluthafa eða stofnfjáreigenda ef fundur
 þeirra sem slitastjórn hefur boðað til hefur samþykkt með atkvæðum þeirra sem
  ráða yfir að minnsta kosti ^2/3 hlutum hlutafjár eða stofnfjár að fyrirtækið
 taki upp starfsemi á ný og kjörin hefur verið ný stjórn til að taka við því úr
höndum slitastjórnar, enda hafi Fjármálaeftirlitið veitt samþykki sitt til þess
 og fyrirtækið fullnægir öðrum skilyrðum laga til að hefja aftur starfsemi, eða
       2. að greiða hluthöfum eða stofnfjáreigendum út eignarhlut þeirra af
eftirstöðvum eigna samkvæmt frumvarpi til úthlutunar sem gert skal eftir ákvæðum
 XXII. kafla og 5. þáttar laga um gjaldþrotaskipti o.fl., en sé um sparisjóð að
ræða skal þó eignum, sem standa eftir að lokinni greiðslu stofnfjárhluta, varið
 eftir samþykktum hans og er óheimilt að ráðstafa þeim til stofnfjáreigenda ^1)
 Ljúka má slitameðferð samkvæmt því sem segir í 1. tölul. 1. mgr. þótt ekki sé
 lokið greiðslu allra viðurkenndra krafna ef þeir kröfuhafar sem hafa ekki enn
                        fengið fullnustu samþykkja það.
 Nægi eignir fjármálafyrirtækis ekki til fullrar greiðslu krafna sem ekki hefur
   endanlega verið hafnað við slitameðferð getur slitastjórn þegar hún telur
   tímabært leitað nauðasamnings til að ljúka henni. Skal slitastjórn þá gera
frumvarp að nauðasamningi eftir reglum 36. gr. laga um gjaldþrotaskipti o.fl. og
boða til kröfuhafafundar til að bera það undir atkvæði. Eftir því sem átt getur
við fara nauðasamningsumleitanir að öðru leyti eftir ákvæðum 2. mgr. 149. gr. og
151.153. gr. sömu laga, en slitastjórn gegnir þá því hlutverki sem skiptastjóri
 hefði annars á hendi og heldur hún kröfuhafafundi við þessar umleitanir. Fáist
  frumvarp að nauðasamningi samþykkt skal slitastjórn leita staðfestingar hans
    eftir reglum IX. kafla sömu laga. Ef nauðasamningur er staðfestur efnir
 slitastjórn eftir þörfum skuldbindingar við kröfuhafa samkvæmt honum og lýkur
              svo slitameðferð eftir því sem segir í 1. og 2. mgr.
 Nú liggur fyrir að eignir fjármálafyrirtækis nægi ekki til að standa að fullu
við skuldbindingar þess og slitastjórn telur sýnt að ekki verði forsendur til að
   leita nauðasamnings skv. 3. mgr. eða frumvarp að honum hefur ekki fengist
     samþykkt eða hafnað hefur verið kröfu um staðfestingu hans og skal þá
 slitastjórn krefjast þess fyrir héraðsdómi, þar sem hún var skipuð til starfa,
 að bú fyrirtækisins verði tekið til gjaldþrotaskipta. Það sama getur kröfuhafi
 gert ef krafa hans hefur verið viðurkennd við slitameðferð og annaðhvort hafa
 nauðasamningsumleitanir slitastjórnar ekki borið árangur eða hann sýnir fram á
 að ekki séu lagaskilyrði til að leita nauðasamnings eða sá fjöldi kröfuhafa sé
   andvígur honum að útilokað sé að tekist geti að koma honum fram miðað við
  fyrirliggjandi upplýsingar um fjárhag fyrirtækisins. Til að hafa slíka kröfu
uppi verður þó kröfuhafi að sýna fram á að hann hafi lögvarða hagsmuni af því að
 koma fram gjaldþrotaskiptum fremur en að fyrirtæki verði áfram í slitameðferð.
Sé bú fjármálafyrirtækis tekið til gjaldþrotaskipta skal það standa óraskað sem
 gert hefur verið við slitameðferð varðandi kröfur á hendur fyrirtækinu, þar á
meðal innköllun til kröfuhafa og meðferð lýstra krafna, en skiptastjóri skal fá
      birta auglýsingu í Lögbirtingablaði um að búið hafi verið tekið til
gjaldþrotaskipta. Um gjaldþrotaskiptin fer annars eftir almennum reglum að öðru
leyti en því að ákvæði 2. mgr. 103. gr. gilda þar að breyttu breytanda, auk þess
sem sá dagur sem dómsúrlausn gekk um að fjármálafyrirtækið væri tekið til slita
skal við gjaldþrotaskiptin svara að því er varðar réttaráhrif til þess dags sem
                           úrskurður gekk um þau.]^2)
                   ^1)L. 76/2009, 14. gr. ^2)L. 44/2009, 8. gr.
    [104. gr. Slit á lánastofnun með höfuðstöðvar á Íslandi og útibú í öðru
                                   EES-ríki.
    [Nú tekur dómstóll hér á landi ákvörðun um slit lánastofnunar sem hefur
  staðfestu og starfsleyfi hér á landi og skal þá sú heimild ná sjálfkrafa til
    allra útibúa sem lánastofnunin starfrækir í öðrum aðildarríkjum.]^1) Um
  réttaráhrif, málsmeðferð og framkvæmd ákvörðunarinnar skal fara að íslenskum
            lögum með þeim takmörkunum er greinir í 2. mgr. 99. gr.
Dómstóll skal sjá til þess að Fjármálaeftirlitinu verði tilkynnt þegar í stað um
                               ákvörðun um slit.
 [Ef lánastofnun starfrækir útibú í öðrum aðildarríkjum skal Fjármálaeftirlitið
   koma upplýsingum um beiðnina til lögbærra yfirvalda í viðkomandi ríkjum í
                  samræmi við reglur^2) er ráðherra setur.]^1)
 [Nú er þekktur kröfuhafi lánastofnunar búsettur í öðru aðildarríki og skal þá
 skiptastjóri án tafar tilkynna honum um upphaf skiptanna.]^1) Í tilkynningunni
     skal greina frá kröfulýsingarfresti, hvert beina skuli kröfulýsingu og
    afleiðingum vanlýsingar í samræmi við reglur^2) sem ráðherra setur.]^3)
         ^1)L. 108/2006, 82. gr. ^2)Rg. 872/2006. ^3)L. 130/2004, 11. gr.
   [105. gr. Slit á lánastofnun með höfuðstöðvar erlendis en útibú á Íslandi.
   [Útibúi sem starfrækt er hérlendis af lánastofnun með höfuðstöðvar í öðru
aðildarríki verður ekki veitt sjálfstæð heimild til slita hér á landi. Nú tekur
  lögbært yfirvald í öðru aðildarríki ákvörðun um slit lánastofnunar sem hefur
aðsetur og staðfestu í því ríki og tekur þá ákvörðunin sjálfkrafa til útibúa sem
   lánastofnunin starfrækir hér á landi. Með slitum á lánastofnunum samkvæmt
      þessari grein er átt við sameiginlega málsmeðferð sem stjórnvöld eða
   dómsmálayfirvöld í öðru aðildarríki hefja og hafa eftirlit með og hefur að
          markmiði að selja eignir undir eftirliti þessara aðila.]^1)
  Um réttaráhrif, málsmeðferð og framkvæmd ákvörðunarinnar skal fara að lögum
        heimaríkisins með þeim takmörkunum er greinir í 2. mgr. 99. gr.
 Nú er sett fram krafa um gjaldþrotaskipti á grundvelli 2. mgr. 6. gr. laga um
 gjaldþrotaskipti o.fl. vegna útibús sem lánastofnun með staðfestu í ríki utan
 Evrópska efnahagssvæðisins starfrækir hér á landi og skal héraðsdómari þá gera
  Fjármálaeftirlitinu viðvart um kröfuna. Ef viðkomandi lánastofnun starfrækir
útibú í öðrum ríkjum á Evrópska efnahagssvæðinu skal Fjármálaeftirlitið tilkynna
              eftirlitsstjórnvöldum í þeim ríkjum um kröfuna.]^2)
                  ^1)L. 108/2006, 83. gr. ^2)L. 130/2004, 11. gr.
                                [C.]^1) Samruni.
                              ^1)L. 130/2004, 9. gr.
[106. gr.]^1) [Samruni fjármálafyrirtækis við annað fyrirtæki er aðeins heimill
   að fengnu samþykki Fjármálaeftirlitsins. Yfirfærsla einstaka rekstrarhluta
   fjármálafyrirtækis til annars fyrirtækis með öðrum hætti, svo sem sölu, er
 einnig háð samþykki Fjármálaeftirlitsins. Með rekstrarhluta er í ákvæði þessu
        átt við starfhæfa einingu innan fjármálafyrirtækis, t.d. útibú.
Samruni fjármálafyrirtækis við annað fyrirtæki er aðeins heimill ef ákvörðun þar
 að lútandi hefur hlotið samþykki hluthafafundar eða fundar stofnfjáreigenda í
   yfirtekna fyrirtækinu með minnst ^2/3 hlutum greiddra atkvæða og samþykki
hluthafa eða stofnfjáreigenda í yfirtekna fyrirtækinu sem ráða yfir minnst ^2/3
      hlutum þess hlutafjár eða stofnfjár sem farið er með atkvæði fyrir á
   hluthafafundum eða fundum stofnfjáreigenda. Ef hið yfirtekna fyrirtæki er
  alfarið í eigu yfirtökufélags þarf ekki að koma til atkvæðagreiðslu skv. 1.
             málsl. þessarar málsgreinar í yfirtekna félaginu.]^2)
     [Heimilt er að sameina sparisjóð við annað fjármálafyrirtæki sem hefur
starfsleyfi skv. 1. tölul. 1. mgr. 4. gr. þannig að sparisjóði verði slitið. Við
 sameiningu fá stofnfjáreigendur hlutabréf í hinu sameinaða fjármálafyrirtæki í
   samræmi við hlutfall stofnfjár af eigin fé sparisjóðsins. Endurgjald fyrir
  óráðstafað eigið fé sparisjóðsins, sé það fyrir hendi, skal lagt í sérstaka
 sjálfseignarstofnun sem skal hafa þann tilgang að rækja og stuðla að framgangi
  þeirra samfélagslegu verkefna sem samþykktir sparisjóðsins kveða á um. Skal
 endurgjald til sjálfseignarstofnunarinnar vera í formi peningagreiðslu eða með
   skuldabréfi til ekki lengri tíma en 10 ára. Áður en til samruna kemur skal
 óháður aðili staðfesta hlutfallslega skiptingu stofnfjár og annars eigin fjár
 sparisjóðsins og leggja mat á verðmæti umsamins endurgjalds sem fara skal til
sjálfseignarstofnunar, með tilliti til þess hvort það sé sanngjarnt, eðlilegt og
        í réttu hlutfalli miðað við verðmæti hlutabréfa sem koma í hlut
      stofnfjáreigenda. Skal Fjármálaeftirlitið staðfesta matið. Í stjórn
 sjálfseignarstofnunar samkvæmt þessari málsgrein skulu eiga sæti einn fulltrúi
sveitarfélaga á starfssvæði sparisjóðsins, einn fulltrúi skipaður af félags- og
    tryggingamálaráðherra, sem skal vera formaður stjórnar, og einn fulltrúi
 tilnefndur af menntamálaráðherra. Samþykktir sjálfseignarstofnunarinnar skulu
         staðfestar sameiginlega af félags- og tryggingamálaráðherra og
                            menntamálaráðherra.]^3)
  Um samruna fjármálafyrirtækja gilda að öðru leyti ákvæði laga um hlutafélög
         eftir því sem við getur átt og samningar hlutaðeigandi aðila.
    Fjármálafyrirtæki, sem er slitið vegna samruna, er ekki skylt að gefa út
    innköllun til lánardrottna eða halda eignum sínum aðgreindum. Breyting á
  eignaskráningu í veðmálabókum vegna samruna fjármálafyrirtækja er undanþegin
                                stimpilgjöldum.
      [Fjármálaeftirlitið skal auglýsa samruna og yfirfærslu rekstrarhluta
   fjármálafyrirtækja í Lögbirtingablaði. Í auglýsingu skal tilgreina hvenær
samruninn eða yfirfærslan tekur gildi, nöfn hlutaðeigandi fyrirtækja, frest til
 að gera athugasemdir við yfirfærslu innlánsreikninga, hugsanlegar breytingar á
     greiðslustöðum skuldaskjala og annað sem kunngera þarf viðskiptamönnum
                                sérstaklega.]^2)
Við samruna tveggja eða fleiri fjármálafyrirtækja skal eigið fé, sem verður til
 við samruna, ekki vera lægra en samanlagt eigið fé hlutaðeigandi fyrirtækja á
þeim tíma sem samruni átti sér stað, enda hafi lágmarki skv. 14. gr. ekki verið
 náð. [Við samruna sparisjóða má óráðstafað eigið fé sameinaðs sparisjóðs ekki
    verða lægra en samanlagt óráðstafað eigið fé þeirra sparisjóða var fyrir
                                  samruna.]^3)
       ^1)L. 130/2004, 11. gr. ^2)L. 96/2008, 11. gr. ^3)L. 76/2009, 15. gr.

                             XIII. kafli. Eftirlit.
                        A. Almennar eftirlitsheimildir.
                       [107. gr.]^1) Fjármálaeftirlitið.
     [Fjármálaeftirlitið hefur eftirlit með starfsemi fjármálafyrirtækja og
fyrirtækja sem tengjast fjármálasviði sem fellur undir ákvæði laga þessara, svo
 og starfsemi innlendra fjármálafyrirtækja erlendis, nema annað leiði af lögum
 eða alþjóðasamningum sem Ísland er aðili að. Jafnframt fer Fjármálaeftirlitið
með eftirlit með dótturfyrirtækjum, hlutdeildarfyrirtækjum og sjóðum sem stunda
starfsemi þá sem talin er upp í IV. kafla að því marki sem nauðsynlegt er vegna
eftirlitsskyldrar starfsemi, auk eftirlits með eigendum virkra eignarhluta skv.
 VI. kafla. Um eftirlitið fer samkvæmt ákvæðum laga þessara og laga um opinbert
                        eftirlit með fjármálastarfsemi.
                                    ^2)]^3)
      Fjármálaeftirlitið getur krafist hvers konar gagna og upplýsinga frá
  dótturfyrirtækjum eða hlutdeildarfyrirtækjum eða öðrum aðilum sem teljast í
      nánum tengslum við fjármálafyrirtæki, enda telji Fjármálaeftirlitið
 upplýsingarnar nauðsynlegar í eftirliti sínu með viðkomandi fjármálafyrirtæki.
      Fjármálaeftirlitið getur krafist hvers konar gagna og upplýsinga frá
 eignarhaldsfélögum á fjármálasviði og blönduðum eignarhaldsfélögum, enda telji
      Fjármálaeftirlitið upplýsingarnar nauðsynlegar í eftirliti sínu með
       fjármálafyrirtækjum sem eru dótturfélög þessara eignarhaldsfélaga.
  [Fjármálaeftirlitið fylgist með viðskiptum fjármálafyrirtækis við dóttur- og
    hlutdeildarfélög þess, félög sem hafa yfirráð yfir eða eiga hlutdeild í
  fjármálafyrirtækinu og við önnur dóttur- og hlutdeildarfélög þeirra félaga.
Jafnframt skal Fjármálaeftirlitið fylgjast með viðskiptum fjármálafyrirtækis við
      einstaklinga sem eiga 20% hlut eða stærri í framangreindum félögum.
  Fjármálafyrirtæki skulu skila Fjármálaeftirlitinu skýrslu um slík viðskipti
  eftir nánari ákvörðun þess. Séu viðskiptin við fyrirtæki eða einstaklinga í
  öðrum ríkjum fer um samstarf eftirlitsstjórnvalda eftir alþjóðasamningum sem
    Ísland er aðili að og samstarfssamningum sem Fjármálaeftirlitið gerir á
                               grundvelli þeirra.
   Fjármálaeftirlitið getur að ósk eftirlitsstjórnvalda í öðru ríki staðreynt
    upplýsingar frá aðilum hér á landi sem falla undir viðbótareftirlit með
 fjármálasamsteypum. Viðkomandi eftirlitsstjórnvöldum er heimilt að taka þátt í
                 vinnu við að staðreyna slíkar upplýsingar.]^4)
   Telji Fjármálaeftirlitið að starfsemi samkvæmt lögum þessum sé stunduð án
 tilskilinna leyfa getur það krafist gagna og upplýsinga hjá viðkomandi aðilum
  eða hjá eftirlitsskyldum aðilum sem nauðsynleg eru til að ganga úr skugga um
 hvort svo sé. Getur það krafist þess að slíkri starfsemi sé hætt þegar í stað.
 Jafnframt er því heimilt að birta opinberlega nöfn aðila sem taldir eru bjóða
                         þjónustu án tilskilinna leyfa.
 Heimilt er að beita ákvæðum laga um opinbert eftirlit með fjármálastarfsemi um
  dagsektir og leit og hald á gögnum við upplýsingaöflun og eftirlit samkvæmt
                                 þessari grein.
    ^1)L. 130/2004, 11. gr. ^2)L. 75/2010, 51. gr. ^3)L. 67/2006, 14. gr. ^4)L.
                               130/2004, 13. gr.
              [108. gr.]^1) Aðstoð við yfirvöld annarra EES-ríkja.
Eftirlitsaðilum í ríki innan Evrópska efnahagssvæðisins er heimilt að framkvæma
athugun í útibúum þarlendra fyrirtækja hér á landi að undangenginni tilkynningu
                      þess efnis til Fjármálaeftirlitsins.
 Gerist fjármálafyrirtæki, sem hlotið hefur starfsleyfi hér á landi og stundar
 starfsemi í öðru ríki innan Evrópska efnahagssvæðisins, brotlegt við lög þess
ríkis, og lögbær yfirvöld þess ríkis grípa til ráðstafana sambærilegra þeim sem
 greinir í 34. gr., skal Fjármálaeftirlitið aðstoða þarlend lögbær yfirvöld við
       samskipti þeirra við stjórnendur hlutaðeigandi fjármálafyrirtækis.
 [Ákvæði 1. og 2. mgr. gilda um svissneska og færeyska eftirlitsaðila eftir því
 sem við á, enda liggi fyrir samstarfssamningur á milli Fjármálaeftirlitsins og
               lögbærra svissneskra eða færeyskra yfirvalda.]^2)
      [Fjármálaeftirlitið skal tilkynna viðeigandi erlendum yfirvöldum um
  greiðslustöðvun, nauðasamninga og gjaldþrot innlendra lánastofnana sem reka
           útibú í öðrum ríkjum innan Evrópska efnahagssvæðisins.]^3)
      ^1)L. 130/2004, 11. gr. ^2)L. 108/2006, 84. gr. ^3)L. 130/2004, 14. gr.
                       B. Eftirlit á samstæðugrundvelli.
  [109. gr.]^1) Ákvæði IV. kafla C og X. kafla skulu gilda um samstæðu þar sem
   móðurfyrirtækið er fjármálafyrirtæki eða eignarhaldsfélag á fjármálasviði.
    Móðurfyrirtækið ber ábyrgð á framkvæmd þessa ákvæðis. [Ákvæði 52. gr. um
 hæfisskilyrði stjórnar og framkvæmdastjóra og 84. og 85. gr. um eigið fé gilda
 einnig um eignarhaldsfélag á fjármálasviði.]^2) [Ákvæði 30. gr. og 84.86. gr.
           skulu einnig gilda um fjármálasamsteypur skv. 3. mgr.]^2)
  Eigi fjármálafyrirtæki eða eignarhaldsfélag á fjármálasviði, eitt og sér eða
ásamt með öðrum fyrirtækjum í samstæðunni, hlutdeild í hlutdeildarfélagi sem er
fjármálafyrirtæki eða fyrirtæki á fjármálasviði og það fyrirtæki er starfrækt í
    samstarfi við önnur fyrirtæki sem ekki eru hluti af samstæðunni skal við
   beitingu ákvæða 1. mgr. um eigin fé nota hlutfallslega samstæðuaðferð með
 hliðsjón af hlutdeild í viðkomandi fyrirtæki. Sé ábyrgð fjármálafyrirtækisins
   eða eignarhaldsfélagsins á viðkomandi hlutdeildarfélagi ekki takmörkuð við
        eignarhlutdeildina eða atkvæðisréttinn eiga ákvæði hefðbundinna
samstæðureikningsskila við. Með hlutdeildarfélagi samkvæmt þessari málsgrein er
  átt við félag, þó ekki dótturfélag, sem annað félag og dótturfélög þess eiga
eignarhluta í og hafa veruleg áhrif á eða beinn og óbeinn eignarhlutur nemur 20%
                    eða meira af eigin fé eða atkvæðisrétti.
  [Fjármálaeftirlitið hefur eftirlit með að fjármálasamsteypur fari að ákvæðum
 laga þessara. Með fjármálasamsteypu er átt við samstæðu félaga, eða félög sem
hafa með sér náin tengsl, sbr. 18. gr., þar sem eftirlitsskyldur aðili fer fyrir
 samstæðunni og a.m.k. einn aðili innan samstæðunnar starfar á fjármálasviði og
 annar aðili starfar á vátryggingasviði og þar sem umsvif á samstæðugrundvelli
 og/eða samanlögð umsvif á fjármálasviði annars vegar og hins vegar samsvarandi
  umsvif á vátryggingasviði eru hvor um sig talin mikilvæg samkvæmt reglum sem
Fjármálaeftirlitið setur. Fari enginn eftirlitsskyldur aðili fyrir samstæðunni,
  en starfsemi samstæðunnar fer aðallega fram á fjármála- eða vátryggingasviði
 samkvæmt skilgreiningu í reglum sem Fjármálaeftirlitið setur, telst samstæðan
vera fjármálasamsteypa. Sérhverja undirsamstæðu sem uppfyllir skilyrði 2. málsl.
skal líta á sem fjármálasamsteypu. Fjármálaeftirlitið setur nánari reglur^3) um
          skilgreiningu á fjármálasamsteypum og eftirlit með þeim.]^2)
 Fjármálaeftirlitið getur ákveðið að ákvæði 1. mgr. þessarar greinar og [9. og
    10. mgr. 97. gr.]^2) gildi einnig fyrir önnur tilvik þegar um er að ræða
 fjármálafyrirtæki sem eitt og sér eða í samstarfi við annan aðila er í þannig
  eignatengslum við fyrirtæki að nauðsynlegt teljist að beita þessum ákvæðum.
  Ákvæði 1. mgr. þessarar greinar og [9. og 10. mgr. 97. gr.]^2) gilda ekki um
fyrirtæki sem fjármálafyrirtæki hefur eignast tímabundið hlut í, annaðhvort til
  að tryggja fullnustu kröfu eða vegna endurskipulagningar þess fyrirtækis, né
  heldur um fyrirtæki sem starfrækja vátryggingastarfsemi. Fjármálaeftirlitið
                 getur þó ákveðið að umrædd ákvæði skuli gilda.
  Fjármálaeftirlitið getur veitt undanþágu frá ákvæðum 1. og 2. mgr. þessarar
                     greinar og [9. og 10. mgr. 97. gr.]^2)
         ^1)L. 130/2004, 11. gr. ^2)L. 130/2004, 15. gr. ^3)Rgl. 920/2008.

                             XIV. kafli. Viðurlög.
                       [110. gr.]^1) [Stjórnvaldssektir.
 [Fjármálaeftirlitið getur lagt stjórnvaldssektir á hvern þann sem brýtur gegn:
         1. 3. gr. um að starfsleyfisskyld starfsemi skuli ekki stunduð án
                                 starfsleyfis,
       2. 8. gr. um tilkynningar um breytingar á áður skráðum upplýsingum um
                               fjármálafyrirtæki,
    3. 1. mgr. 12. gr. um einkarétt fjármálafyrirtækja til að nota í firma sínu
       eða til nánari skýringar á starfsemi sinni heiti þeirrar tegundar
           fjármálafyrirtækja sem fyrirtækið hefur starfsleyfi fyrir,
           4. 3. mgr. 17. gr. um að fara að reglum Fjármálaeftirlitsins,
         5. 17. gr. a um skyldu til að halda sérstaka skuldbindingaskrá og
                    upplýsingagjöf til Fjármálaeftirlitsins,
    6. 2. mgr. 17. gr. b um að eftirlitsskyldur aðili skuli fara að fyrirmælum
                             Fjármálaeftirlitsins,
    7. 1. og 2. mgr. 19. gr. um að starfa í samræmi við eðlilega og heilbrigða
         viðskiptahætti og venjur á fjármálamarkaði, að fara að reglum
     Fjármálaeftirlitsins og hafa aðgengilegar upplýsingar um úrskurðar- og
                                 réttarúrræði,
           8. 2. mgr. 21. gr. um tilkynningarskyldu um hliðarstarfsemi,
               9. 22. gr. um tímabundna starfsemi og yfirtöku eigna,
   10. 3. mgr. 27. gr. um að rekstrarfélagi sé óheimilt að eignast verðbréf með
 atkvæðisrétti sem gerir því kleift að hafa veruleg áhrif á stjórnun útgefanda
                                   verðbréfa,
     11. 29. gr. um eignarhald og tilkynningarskyldu til Fjármálaeftirlitsins,
          12. 1. og 2. mgr. 29. gr. a um bann við lánveitingum eða öðrum
                                fyrirgreiðslum,
            13. 1. og 3. mgr. 30. gr. um takmarkanir á stórum áhættum,
           14. 1. mgr. 31. gr., 32. gr. og 33. gr. um starfsemi erlendra
                        fjármálafyrirtækja hér á landi,
   15. 1. og 5. mgr. 36. gr., 1. og 4. mgr. 37. gr., 1. mgr. 38. gr. og 39. gr.
              um starfsemi innlendra fjármálafyrirtækja erlendis,
                 16. 40. gr. um tilkynningu um virkan eignarhlut,
                     17. 46. gr. a um hömlur á meðferð hlutar,
                        18. 47. gr. um tilkynningu eiganda,
                  19. 48. gr. um tilkynningu fjármálafyrirtækis,
                         20. 49. gr. um upplýsingaskyldu,
     21. 2., 3., 4. og 7. mgr. 52. gr. um hæfisskilyrði, setu stjórnarmanna í
stjórn annars fjármálafyrirtækis og tilkynningarskyldu til Fjármálaeftirlitsins,
                22. 52. gr. b um tilkynningu stjórnar móðurfélags,
           23. 52. gr. c um tilkynningu stjórnar og framkvæmdastjóra til
                             Fjármálaeftirlitsins,
         24. 1. og 2. málsl. 1. mgr. 53. gr. um hæfisskilyrði starfsmanna
    fjármálafyrirtækja sem hafa umsjón með daglegri starfsemi í tengslum við
       viðskipti með fjármálagerninga og tilkynningar um mannabreytingar,
          25. 2. og 3. mgr. 54. gr. um starfsreglur og bann við starfandi
                               stjórnarformanni,
     26. 2. og 3. mgr. 55. gr. um þátttöku stjórnarmanna fjármálafyrirtækja í
                                 meðferð mála,
               27. 56. gr. um þátttöku starfsmanna í atvinnurekstri,
                           28. 57. gr. um starfsreglur,
                          29. 57. gr. a um kaupaukakerfi,
                       30. 57. gr. b um starfslokasamninga,
                           31. 58. gr. um þagnarskyldu,
      32. 3. mgr. 63. gr. um að halda og uppfæra skrá yfir stofnfjáreigendur,
    33. 3. mgr. 66. gr. um að setja og fylgja reglum um viðskipti með stofnfé,
                          34. 68. gr. um ráðstöfun arðs,
                    35. 2. mgr. 69. gr. um skyldur sparisjóðs,
            36. 3. mgr. 80. gr. um upplýsingaskyldu rafeyrisfyrirtækja,
             37. 81. gr. um takmörkun fjárfestinga rafeyrisfyrirtækja,
   38. 3. málsl. 7. mgr. 84. gr. um tilkynningarskyldu til Fjármálaeftirlitsins,
          39. 1. mgr. 86. gr. um upphafsaðgerðir vegna ónógs eigin fjár,
                40. 87. gr. um samningu og undirritun ársreiknings,
                 41. 1. mgr. 88. gr. um góða reikningsskilavenju,
                         42. 89. gr. um skýrslu stjórnar,
                        43. 91. gr. um hæfi endurskoðanda,
                  44. 92. gr. um upplýsingaskyldu endurskoðanda,
            45. 95. gr. um skil ársreiknings til Fjármálaeftirlitsins,
    46. 106. gr. um samruna fjármálafyrirtækis við annað fyrirtæki eða einstaka
                              rekstrarhluta þess,
             47. 107. gr. um eftirlitsheimildir Fjármálaeftirlitsins,
            48. sátt milli Fjármálaeftirlitsins og aðila, sbr. 111. gr.
 Sektir sem lagðar eru á einstaklinga geta numið frá 100 þús. kr. til 20 millj.
 kr. Sektir sem lagðar eru á lögaðila geta numið frá 500 þús. kr. til 50 millj.
  kr. Við ákvörðun sekta skal m.a. tekið tillit til alvarleika brots, hvað það
hefur staðið lengi, samstarfsvilja hins brotlega aðila og hvort um ítrekað brot
       er að ræða. Ákvarðanir um stjórnvaldssektir skulu teknar af stjórn
   Fjármálaeftirlitsins og eru þær aðfararhæfar. Sektir renna í ríkissjóð að
 frádregnum kostnaði við innheimtuna. Séu stjórnvaldssektir ekki greiddar innan
 mánaðar frá ákvörðun Fjármálaeftirlitsins skal greiða dráttarvexti af fjárhæð
sektarinnar. Um ákvörðun og útreikning dráttarvaxta fer eftir lögum um vexti og
                                 verðtryggingu.
 Stjórnvaldssektum verður beitt óháð því hvort lögbrot eru framin af ásetningi
                              eða gáleysi.]^2)]^3)
       ^1)L. 130/2004, 11. gr. ^2)L. 75/2010, 52. gr. ^3)L. 55/2007, 7. gr.
[111. gr.]^1) [Hafi aðili gerst brotlegur við ákvæði laga þessara eða ákvarðanir
Fjármálaeftirlitsins á grundvelli þeirra er Fjármálaeftirlitinu heimilt að ljúka
  málinu með sátt með samþykki málsaðila, enda sé ekki um að ræða meiri háttar
 brot sem refsiviðurlög liggja við. Sátt er bindandi fyrir málsaðila þegar hann
hefur samþykkt og staðfest efni hennar með undirskrift sinni. Fjármálaeftirlitið
              setur nánari reglur^2) um framkvæmd ákvæðisins.]^3)
         ^1)L. 130/2004, 11. gr. ^2)Rgl. 1245/2007. ^3)L. 55/2007, 8. gr.
 [112. gr.]^1) [Í máli sem beinist að einstaklingi og lokið getur með álagningu
stjórnvaldssekta eða kæru til lögreglu hefur maður, sem rökstuddur grunur leikur
  á að hafi gerst sekur um lögbrot, rétt til að neita að svara spurningum eða
  afhenda gögn eða muni nema hægt sé að útiloka að það geti haft þýðingu fyrir
ákvörðun um brot hans. Fjármálaeftirlitið skal leiðbeina hinum grunaða um þennan
                                   rétt.]^2)
                   ^1)L. 130/2004, 11. gr. ^2)L. 55/2007, 9. gr.
  [112. gr. a. Heimild Fjármálaeftirlitsins til að leggja á stjórnvaldssektir
 samkvæmt lögum þessum fellur niður þegar fimm ár eru liðin frá því að háttsemi
                                     lauk.
 Frestur skv. 1. mgr. rofnar þegar Fjármálaeftirlitið tilkynnir aðila um upphaf
   rannsóknar á meintu broti. Rof frests hefur réttaráhrif gagnvart öllum sem
                           staðið hafa að broti.]^1)
                              ^1)L. 55/2007, 10. gr.
                       [112. gr. b. Sektir eða fangelsi.
[Það varðar sektum eða fangelsi allt að tveimur árum, liggi þyngri refsing ekki
            við broti samkvæmt öðrum lögum, að brjóta gegn ákvæðum:
         1. 3. gr. um að starfsleyfisskyld starfsemi skuli ekki stunduð án
                                 starfsleyfis,
           2. 2. mgr. 17. gr. b um upplýsingar til Fjármálaeftirlitsins,
           3. 2. mgr. 19. gr. um að fara að reglum Fjármálaeftirlitsins,
           4. 2. mgr. 21. gr. um tilkynningarskyldu um hliðarstarfsemi,
               5. 22. gr. um tímabundna starfsemi og yfirtöku eigna,
    6. 3. mgr. 27. gr. um að rekstrarfélagi sé óheimilt að eignast verðbréf með
 atkvæðisrétti sem gerir því kleift að hafa veruleg áhrif á stjórnun útgefanda
                                   verðbréfa,
     7. 29. gr. um eignarhald og tilkynningarskyldu til Fjármálaeftirlitsins,
   8. 1. og 2. mgr. 29. gr. a um bann við lánveitingum eða öðrum fyrirgreiðslum,
                    9. 30. gr. um takmarkanir á stórum áhættum,
           10. 1. mgr. 31. gr., 32. gr. og 33. gr. um starfsemi erlendra
                        fjármálafyrirtækja hér á landi,
                 11. 40. gr. um tilkynningu um virkan eignarhlut,
                     12. 46. gr. a um hömlur á meðferð hlutar,
                         13. 49. gr. um upplýsingaskyldu,
          14. 2. og 3. mgr. 54. gr. um starfsreglur og bann við starfandi
                               stjórnarformanni,
     15. 2. og 3. mgr. 55. gr. um þátttöku stjórnarmanna fjármálafyrirtækja í
                                 meðferð mála,
               16. 56. gr. um þátttöku starfsmanna í atvinnurekstri,
        17. 1. mgr. 57. gr. um viðskipti starfsmanna við fjármálafyrirtæki,
                          18. 57. gr. a um kaupaukakerfi,
                       19. 57. gr. b um starfslokasamninga,
                           20. 58. gr. um þagnarskyldu,
                          21. 68. gr. um ráðstöfun arðs,
    22. 1., 2. og 4. mgr. 81. gr. um takmörkun fjárfestinga rafeyrisfyrirtækja,
          23. 1. mgr. 86. gr. um upphafsaðgerðir vegna ónógs eigin fjár,
                24. 87. gr. um samningu og undirritun ársreiknings,
                 25. 1. mgr. 88. gr. um góða reikningsskilavenju,
                         26. 89. gr. um skýrslu stjórnar,
    27. 91. og 92. gr. um hæfi endurskoðanda og skyldu hans til að tilkynna um
                               ágalla í rekstri.
 Þá varðar það sömu refsingu að gefa vísvitandi rangar eða villandi upplýsingar
    um hagi fjármálafyrirtækis eða annað er það varðar, opinberlega eða til
Fjármálaeftirlitsins, annarra opinberra aðila eða viðskiptamanna sinna.]^1)]^2)
                   ^1)L. 75/2010, 53. gr. ^2)L. 55/2007, 10. gr.
[112. gr. c. Brot gegn lögum þessum er varða sektum eða fangelsi varða refsingu
               hvort sem þau eru framin af ásetningi eða gáleysi.
Heimilt er að gera upptækan með dómi beinan eða óbeinan hagnað sem hlotist hefur
        af broti gegn ákvæðum laga þessara er varða sektum eða fangelsi.
  Tilraun til brots eða hlutdeild í brotum samkvæmt lögum þessum er refsiverð
               eftir því sem segir í almennum hegningarlögum.]^1)
                              ^1)L. 55/2007, 10. gr.
     [112. gr. d. [Brot gegn lögum þessum sæta aðeins rannsókn lögreglu að
                  undangenginni kæru Fjármálaeftirlitsins.]^1)
    Varði meint brot á lögum þessum bæði stjórnvaldssektum og refsingu metur
     Fjármálaeftirlitið hvort mál skuli kært til lögreglu eða því lokið með
       stjórnvaldsákvörðun hjá stofnuninni. Ef brot eru meiri háttar ber
 Fjármálaeftirlitinu að vísa þeim til lögreglu. Brot telst meiri háttar ef það
lýtur að verulegum fjárhæðum, ef verknaður er framinn með sérstaklega vítaverðum
    hætti eða við aðstæður sem auka mjög á saknæmi brotsins. Jafnframt getur
  Fjármálaeftirlitið á hvaða stigi rannsóknar sem er vísað máli vegna brota á
   lögum þessum til [rannsóknar lögreglu].^1) Gæta skal samræmis við úrlausn
                               sambærilegra mála.
Með kæru Fjármálaeftirlitsins skulu fylgja afrit þeirra gagna sem grunur um brot
  er studdur við. Ákvæði IV.VII. kafla stjórnsýslulaga gilda ekki um ákvörðun
               Fjármálaeftirlitsins um að kæra mál til lögreglu.
 Fjármálaeftirlitinu er heimilt að láta lögreglu og ákæruvaldi í té upplýsingar
og gögn sem stofnunin hefur aflað og tengjast þeim brotum sem tilgreind eru í 2.
 mgr. Fjármálaeftirlitinu er heimilt að taka þátt í aðgerðum lögreglu sem varða
               rannsókn þeirra brota sem tilgreind eru í 2. mgr.
 Lögreglu og ákæruvaldi er heimilt að láta Fjármálaeftirlitinu í té upplýsingar
og gögn sem hún hefur aflað og tengjast þeim brotum sem tilgreind eru í 2. mgr.
   Lögreglu er heimilt að taka þátt í aðgerðum Fjármálaeftirlitsins sem varða
               rannsókn þeirra brota sem tilgreind eru í 2. mgr.
  Telji ákærandi að ekki séu efni til málshöfðunar vegna ætlaðrar refsiverðrar
    háttsemi sem jafnframt varðar stjórnsýsluviðurlögum getur hann sent eða
   endursent málið til Fjármálaeftirlitsins til meðferðar og ákvörðunar.]^2)
                ^1)[16]L. 88/2008, 234. gr. ^2)L. 55/2007, 10. gr.

                            XV. kafli. Ýmis ákvæði.
                     [113. gr.]^1) Nafnskráning reikninga.
   Innlánsreikningar, fjárvörslureikningar og geymsluhólf skulu skráð á nafn
             viðskiptamanns ásamt heimilisfangi hans og kennitölu.
                              ^1)L. 130/2004, 11. gr.
                         [114. gr.]^1) Glatað skilríki.
Glatist innlánsskilríki eða viðtökuskírteini er fjármálafyrirtæki hafa gefið út
  fyrir handveði eða geymslufé getur stjórn fjármálafyrirtækis stefnt til sín
   handhafa nefndra skjala með þriggja mánaða fyrirvara frá síðustu birtingu
           áskorunar sem birt skal þrisvar sinnum í Lögbirtingablaði.
 Gefi enginn sig fram áður en fyrirvarinn er liðinn falla niður öll réttindi á
 hendur fjármálafyrirtækinu samkvæmt innlánsskilríkinu eða viðtökuskírteininu.
       Skal fjármálafyrirtæki þá, að ósk þess sem fengið hafði hið fyrra
innlánsskilríki eða viðtökuskírteini afhent úr hlutaðeigandi fyrirtæki, gefa út
  nýtt honum til handa eða þeim sem sannar að hann leiði rétt sinn löglega frá
   þessum aðila og skal hið nýja skjal vera með sömu skilmálum og hið fyrra.
                              ^1)L. 130/2004, 11. gr.
                   [115. gr.]^1) Undanþága frá stimpilgjaldi.
  Innlánsskilríki, ávísanir og hvers konar skuldbindingar sem gefnar eru út í
 nafni fjármálafyrirtækja, skuldbindingar sem veita þeim handveðsrétt, arðmiðar
       af skuldabréfum þeirra og framsöl skulu undanþegin stimpilgjaldi.
                              ^1)L. 130/2004, 11. gr.
        [116. gr.]^1) Undanþegnir sjóðir og undanþága frá rekstrarformi.
   Þrátt fyrir starfsheimildir Hafnabótasjóðs samkvæmt [17]lögum nr. 23/1994,
 hafnalögum, Íbúðalánasjóðs samkvæmt [18]lögum nr. 44/1998, um húsnæðismál, og
 Ferðamálasjóðs samkvæmt [19]lögum nr. 117/1994, um skipulag ferðamála, teljast
        þessir sjóðir ekki til fjármálafyrirtækja samkvæmt lögum þessum.
Opinberir fjárfestingarlánasjóðir sem starfandi eru við gildistöku laga þessara
         eru undanþegnir skilyrði 13. gr. um að starfa sem hlutafélög.
                              ^1)L. 130/2004, 11. gr.

                          XVI. kafli. Gildistaka o.fl.
                           [117. gr.]^1) Innleiðing.
 Með lögum þessum eru tekin upp ákvæði tilskipana Evrópuþingsins og ráðsins nr.
      2000/12/EB um stofnun og rekstur lánastofnana, 93/6/EBE um eigið fé
     fjárfestingarfyrirtækja og lánastofnana, [2004/39/EB um markaði fyrir
 fjármálagerninga],^2) 86/635/EBE um ársreikninga og samstæðureikninga banka og
  annarra fjármálastofnana, 107/2001/EB um breytingu á tilskipun 85/611/EBE um
sameiginlega fjárfestingu í framseljanlegum verðbréfum, 95/26/EB um breytingar á
  ýmsum tilskipunum á sviði fjármálaþjónustu með það í huga að efla eftirlit,
     2000/28 um breytingu á tilskipun 2000/12/EB er varðar skilgreiningu á
 lánastofnun og 2000/46 um stofnun og rekstur rafeyrisfyrirtækja, [tilskipunar
  Evrópuþingsins og ráðsins 2006/48/EB, tilskipunar Evrópuþingsins og ráðsins
      2006/49/EB og tilskipunar Evrópuþingsins og ráðsins 2007/44/EB].^3)
      ^1)L. 130/2004, 11. gr. ^2)L. 111/2007, 12. gr. ^3)L. 75/2010, 54. gr.
                           [118. gr.]^1) Gildistaka.
 Lög þessi öðlast gildi 1. janúar 2003. Með fjármálagerningum í lögum þessum er
        átt við verðbréf samkvæmt skilgreiningu [20]laga nr. 13/1996, um
                              verðbréfaviðskipti.
                              ^1)L. 130/2004, 11. gr.
                                 [119. gr.]^1)
                              ^1)L. 130/2004, 11. gr.
                                 [120. gr.]^1)
                              ^1)L. 130/2004, 11. gr.

                            Ákvæði til bráðabirgða.
                                   I.IV. ^1)
                              ^1)L. 75/2010, 55. gr.
     [V. Um fjármálafyrirtæki sem njóta heimildar til greiðslustöðvunar við
          gildistöku þessara laga skulu eftirfarandi sérreglur gilda:
     1. Heimild til greiðslustöðvunar skal haldast þrátt fyrir gildistöku laga
 þessara og má framlengja hana samkvæmt þeim reglum sem um ræðir í [3. mgr. 98.
                                    gr.]^1)
   2. Við greiðslustöðvunina skal beitt ákvæðum 1. mgr. 101. gr., 102. gr., 103.
gr. og 103. gr. a laganna ^1) eins og fyrirtækið hefði verið tekið til slita með
 dómsúrskurði á þeim degi sem lög þessi öðlast gildi, en slitameðferðin skal þó
 allt að einu kennd við heimild til greiðslustöðvunar svo lengi sem sú heimild
     stendur, sbr. 1. tölul. Þegar sú heimild rennur sitt skeið á enda skal
fyrirtækið án sérstaks dómsúrskurðar sjálfkrafa teljast vera til slitameðferðar
    eftir almennum reglum, sbr. þó 3. og 4. tölul. Ákvæði IV. kafla laga um
gjaldþrotaskipti o.fl. gilda ekki um slíka greiðslustöðvun sem hér um ræðir, en
 þó skal aðstoðarmaður hafa eftirlit með ráðstöfunum skilanefndar skv. 103. gr.
                       laganna, sbr. 7. gr. laga þessara.
    3. Skilanefnd fjármálafyrirtækis, sem Fjármálaeftirlitið hefur skipað fyrir
  gildistöku laga þessara á grundvelli [21]5. gr. laga nr. 125/2008, skal með
  óbreyttu heiti halda áfram störfum og gegna því hlutverki sem slitastjórn er
 ætlað í 3. mgr. 9. gr., 2. málsl. 4. mgr. 101. gr., 1. málsl. 5. mgr. 102. gr.
     og 1.3. mgr. 103. gr. laganna ^1) Verði sæti í skilanefnd laust eftir
gildistöku laga þessara skal Fjármálaeftirlitið, ef þörf þykir á með tilliti til
   þeirra verkefna sem nefndin á enn ólokið, skipa mann til að taka við því.
   4. Til annarra verka slitastjórnar en um ræðir í 3. tölul. skal héraðsdómari
  eftir skriflegri beiðni skilanefndar skipa fyrirtækinu slíka stjórn samkvæmt
 fyrirmælum 1. og 3. málsl. 4. mgr. 101. gr. laganna, sbr. 5. gr. laga þessara.
   Þar skal jafnframt sjálfkrafa taka sæti sá sem gegnir starfi aðstoðarmanns
    fyrirtækisins við greiðslustöðvun og skal hann halda því sæti þótt henni
                                   ljúki.]^2)
                 ^1)L. 75/2010, 55. gr. ^2)L. 44/2009, brbákv. II.
  [VI. Í því skyni að takmarka tjón eða hættu á tjóni á fjármálamarkaði getur
Fjármálaeftirlitið gripið til sérstakra ráðstafana í samræmi við fyrirmæli þessa
  ákvæðis telji það þörf á vegna sérstakra aðstæðna eða atvika. Með sérstökum
       aðstæðum eða atvikum er átt við sérstaka fjárhagserfiðleika og/eða
rekstrarerfiðleika hjá fjármálafyrirtæki, þar á meðal ef líkur eru á að það geti
  ekki staðið við skuldbindingar sínar gagnvart viðskiptavinum eða kröfuhöfum,
 forsendur afturköllunar starfsleyfis eru líklega fyrir hendi eða líkur standa
   til að það geti ekki uppfyllt kröfur um lágmark eigin fjár og önnur úrræði
 Fjármálaeftirlitsins eru ekki líkleg til að bera árangur. Þá er með sérstökum
aðstæðum einnig átt við að fjármálafyrirtæki hafi óskað eftir eða fengið heimild
             til greiðslustöðvunar eða til að leita nauðasamnings.
Við aðstæður eða atvik sem um ræðir í 1. mgr. getur Fjármálaeftirlitið boðað til
 hluthafafundar eða fundar stofnfjáreigenda. Fulltrúi Fjármálaeftirlitsins skal
 stýra fundi og hefur hann málfrelsi og tillögurétt. Fjármálaeftirlitið er við
      þessar aðstæður ekki bundið af ákvæðum hlutafélagalaga eða samþykkta
fjármálafyrirtækis um fundarboðun eða fresti til fundarboðunar eða tillögugerðar
                          til breytinga á samþykktum.
      Séu aðstæður mjög knýjandi getur Fjármálaeftirlitið tekið yfir vald
  hluthafafundar eða fundar stofnfjáreigenda í því skyni að taka ákvarðanir um
 nauðsynlegar aðgerðir, þar á meðal að takmarka ákvörðunarvald stjórnar, víkja
stjórn frá að hluta til eða í heild sinni, taka yfir eignir, réttindi og skyldur
fjármálafyrirtækis í heild eða að hluta eða ráðstafa slíku fyrirtæki í heild eða
að hluta, meðal annars með samruna þess við annað fyrirtæki. Við slíka ráðstöfun
 gilda hvorki ákvæði laga um verðbréfaviðskipti um tilboðsskyldu né ákvæði laga
      þessara um auglýsingu samruna fjármálafyrirtækja í Lögbirtingablaði.
   Fjármálaeftirlitinu er heimilt að framselja öll réttindi að því marki sem
nauðsynlegt er í slíkum tilfellum. Verði það niðurstaða Fjármálaeftirlitsins að
 samruni viðkomandi fjármálafyrirtækis við annað tryggi best þá hagsmuni sem í
 húfi eru gilda ákvæði samkeppnislaga og samrunaákvæði laga þessara ekki um þá
         ráðstöfun. Ákvörðun Fjármálaeftirlitsins um yfirtöku á rekstri
      fjármálafyrirtækis skal tilkynnt stjórn þess og rökstudd skriflega.
 Fjármálaeftirlitið skal birta tilkynninguna opinberlega. Starfræki fyrirtækið
    útibú eða þjónustustarfsemi í öðru ríki skal tilkynningin send lögbærum
                          eftirlitsaðilum í því ríki.
 Víki Fjármálaeftirlitið stjórn fjármálafyrirtækis í heild frá störfum skal því
þegar í stað skipuð bráðabirgðastjórn. Ákvæði 100. gr. a gilda að öðru leyti um
                         slíka stjórn og störf hennar.
   Ef nauðsyn krefur getur Fjármálaeftirlitið takmarkað eða bannað ráðstöfun
 fjármuna og eigna fjármálafyrirtækis. Fjármálaeftirlitinu er heimilt að taka í
sínar vörslur þær eignir sem mæta eiga skuldbindingum fjármálafyrirtækis og láta
meta verðmæti eigna og ráðstafa þeim til greiðslu áfallinna krafna eftir því sem
þörf krefur. Þá er Fjármálaeftirlitinu heimilt að rifta sölu eigna sem átt hefur
  sér stað allt að mánuði áður en það greip til sérstakra ráðstafana samkvæmt
                                 þessu ákvæði.
Ákvæði IV.VII. kafla stjórnsýslulaga gilda ekki um framangreinda málsmeðferð og
                      ákvarðanatöku Fjármálaeftirlitsins.
 Ríkissjóður ber ábyrgð á kostnaði af framkvæmd aðgerða Fjármálaeftirlitsins á
                           grundvelli þessa ákvæðis.
              Ákvæði þetta fellur úr gildi [1. júlí 2011].^1)]^2)
                 ^1)L. 75/2010, 55. gr. ^2)L. 44/2009, brbákv. IV.
[VII. Þrátt fyrir ákvæði 6. mgr. 102. gr. er skilanefnd fjármálafyrirtækis, sem
    naut heimildar til greiðslustöðvunar við gildistöku laga nr. 44/2009, um
    breyting á [22]lögum nr. 161/2002, um fjármálafyrirtæki, sbr. ákvæði til
  bráðabirgða II, heimilt, á tímabilinu frá gildistöku laga þessara og þar til
   skilyrði eru fyrir efndum krafna á grundvelli 6. mgr. 102. gr., að greiða
skuldir vegna launa, þ.m.t. laun í uppsagnarfresti, og vegna innlána sem veittur
var forgangsréttur með [23]6. gr. laga nr. 125/2008, sbr. 3. mgr. 102. gr. laga
um fjármálafyrirtæki, ef víst er að nægilegt fé sé til að greiða að fullu eða í
  jöfnu hlutfalli kröfur sem gætu notið sömu eða hærri stöðu í skuldaröð. [Með
sömu skilyrðum er slitastjórn fjármálafyrirtækis heimilt að greiða skuldir vegna
 launa, þ.m.t. laun í uppsagnarfresti, frá gildistöku laga þessara fram til 31.
                             desember 2009.]^1)]^2)
                    ^1)L. 74/2009, 1. gr. ^2)L. 61/2009, 1. gr.
 [VIII. Fjármálafyrirtæki hafa ráðrúm til næsta aðalfundar eftir samþykkt laga
  þessara til að uppfylla hæfisskilyrði um stjórnarmenn. Framkvæmdastjórar og
forstöðumenn innri endurskoðunardeilda hafa ráðrúm til 31. desember 2010 til að
               uppfylla hæfisskilyrði samkvæmt lögum þessum.]^1)
                              ^1)L. 75/2010, 55. gr.

References

   Visible links
   1. file://2008088.html
   2. file://2008125.html
   3. file://2008125.html#g3
   4. file://2007108.html
   5. file://2007108.html
   6. file://2007108.html
   7. file://1995002.html
   8. file://1994060.html
   9. file://1994144.html
  10. file://1991021.html
  11. file://1991021.html
  12. file://2002161.html#g98
  13. file://2008125.html
  14. file://2008125.html
  15. file://2008125.html
  16. file://2008088.html#g234
  17. file://1994023.html
  18. file://1998044.html
  19. file://1994117.html
  20. file://1996013.html
  21. file://2008125.html
  22. file://2002161.html
  23. file://2008125.html
