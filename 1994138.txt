
   --------------------------------------------------------------------------

                             Lög um einkahlutafélög

                           1994 nr. 138 28. desember

   --------------------------------------------------------------------------

                 Ferill málsins á Alþingi.   Frumvarp til laga.

Tóku gildi 1. janúar 1995. EES-samningurinn: XXII. viðauki tilskipun 68/151/EBE,
     77/91/EBE, 78/660/EBE, 78/855/EBE, 82/891/EBE, 83/349/EBE, 84/253/EBE,
   89/666/EBE og 89/667/EBE. Breytt með l. 31/1997 (tóku gildi 16. maí 1997;
EES-samningurinn: XXII. viðauki tilskipun 77/91/EBE), l. 43/1997 (tóku gildi 1.
  sept. 1997), l. 116/1997 (tóku gildi 18. des. 1997; EES-samningurinn: XXII.
 viðauki tilskipun 77/91/EBE), l. 82/1998 (tóku gildi 1. okt. 1998), l. 67/2002
  (tóku gildi 1. júní 2002), l. 76/2002 (tóku gildi 17. maí 2002), l. 35/2003
  (tóku gildi 1. júlí 2003), l. 52/2003 (tóku gildi 7. apríl 2003), l. 72/2003
        (tóku gildi 10. apríl 2003), l. 29/2006 (tóku gildi 1. jan 2007;
EES-samningurinn: XXII. viðauki tilskipun 68/151/EBE), l. 93/2006 (tóku gildi 1.
   okt. 2006), l. 108/2006 (tóku gildi 1. nóv. 2006 skv. augl. C 1/2006), l.
  54/2007 (tóku gildi 3. apríl 2007; EES-samningurinn: XXII. viðauki tilskipun
  2005/56/EB), l. 43/2008 (tóku gildi 5. júní 2008), l. 47/2008 (tóku gildi 6.
 júní 2008; EES-samningurinn: XXII. viðauki tilskipun 77/91/EBE), [1]l. 88/2008
   (tóku gildi 1. jan. 2009 nema brbákv. VII sem tók gildi 21. júní 2008), l.
  81/2009 (tóku gildi 8. ágúst 2009; EES-samningurinn: XXII. viðauki tilskipun
      78/855/EBE og 82/891/EBE), [2]l. 86/2009 (tóku gildi 18. ágúst 2009;
EES-samningurinn: XXII. viðauki tilskipun 2005/56/EB), l. 98/2009 (tóku gildi 1.
 okt. 2009 nema 69. og 70. gr. sem tóku gildi 1. jan. 2010), l. 126/2009 (tóku
 gildi 30. des. 2009; EES-samningurinn: XXII. viðauki tilskipun 2007/36/EB), l.
 13/2010 (tóku gildi 12. mars 2010 nema 2.4. málsl. 2. gr. um önnur hlutafélög
 en opinber hlutafélög og 3.5. málsl. 8. gr. sem taka gildi 1. sept. 2013), l.
  68/2010 (tóku gildi 24. júní 2010 nema ákvæði um lengingu lágmarksfrests til
boðunar aðalfunda í hlutafélögum sem tóku gildi 1. jan. 2011; EES-samningurinn:
XXII. viðauki tilmæli 2004/913/EB og 2005/162/EB) og l. 126/2011 (tóku gildi 30.
                                  sept. 2011).

                            I. kafli. Almenn ákvæði.
    1. gr. Einkahlutafélag merkir félag samkvæmt lögum þessum þar sem enginn
     félagsmanna ber persónulega ábyrgð á heildarskuldbindingum félagsins.
 [[Ráðherra]^1) fer með mál er varða einkahlutafélög samkvæmt lögunum, önnur en
     þau sem varða skráningu einkahlutafélaga en með þau fer [hlutaðeigandi
                             ráðherra].^1) ^1)]^2)
  Hlutafé í einkahlutafélagi skal minnst vera 500.000 krónur og skiptist það í
  einn eða fleiri hluti. [Þessari fjárhæð getur ráðherra breytt í samræmi við
 breytingar á gengi evru.]^3) Fjárhæðin skal þó jafnan standa á heilu hundraði
þúsunda króna. Breyting á fjárhæðinni skal öðlast gildi við upphaf árs enda hafi
   verið tilkynnt um hana eigi síðar en 15. desember árið áður. Nú uppfyllir
einkahlutafélag kröfu um lágmarkshlutafé þegar það er stofnað og er því þá ekki
skylt að hækka hlutafé sitt þótt endurskoðun lágmarksfjárhæðar samkvæmt þessari
      málsgrein leiði til þess að hlutafé félagsins nái ekki lengur þeirri
 lágmarksfjárhæð hlutafjár sem þarf til þess að einkahlutafélag verði stofnað.
[Hafi hlutafé í eldra félagi verið hækkað upp í eða yfir mörk 1.4. málsl. skal
 ekki fara niður fyrir það lágmark nema hið lága hlutafé í félaginu hafi verið
                         hækkað og lækkað samtímis.]^4)
 [Einkahlutafélög mega ákveða hlutafé sitt í erlendum gjaldmiðli enda hafi þau
fengið heimild ársreikningaskrár til færslu bókhalds og samningar ársreikninga í
 erlendum gjaldmiðli. Félögin skulu halda nýja gjaldmiðlinum óbreyttum í a.m.k.
           fimm ár nema ráðherra veiti undanþágu frá þeim tímamörkum.
  Auk íslensku krónunnar má ákveða hlutafé í eftirtöldum erlendum gjaldmiðlum:
evru, bresku pundi, dönskum, norskum og sænskum krónum, Bandaríkjadal, japönskum
    jenum og svissneskum frönkum. Í ákvörðun hluthafafundar skal greina frá
  nafnverði í íslenskum krónum og erlendum gjaldmiðli. Við umreikning í annan
      gjaldmiðil skal nafnverð hlutafjár vera í samræmi við ákvæði laga um
                      ársreikninga varðandi umreikninginn.
 Ráðherra getur sett reglur um að miða megi við aðra gjaldmiðla, svo og kveðið
   nánar á um skilyrði fyrir því að hlutafé sé ákveðið í öðrum gjaldmiðli en
          íslensku krónunni og hvenær sú breyting megi fara fram.]^3)
 Einkahlutafélögum einum er rétt og skylt að hafa orðið einkahlutafélag í heiti
sínu eða skammstöfunina ehf. Að öðru leyti fer um heiti félaganna eftir ákvæðum
                                   firmalaga.
[Á bréfsefni, pöntunareyðublöðum og svipuðum skjölum einkahlutafélaga og útibúa
       þeirra skal greina heiti, kennitölu og heimilisfang félags, svo og
  skráningaraðila og hugsanlegt skráningarnúmer, annað en kennitölu. Að því er
  varðar útibú félags skal auk þess greina hugsanlega skrá og skráningarnúmer
félagsins í heimalandi þess. Ef heiti einkahlutafélags eða útibús er notað skal
 bæta við upplýsingum um gjaldþrotaskipti eða félagsslitameðferð ef um slíkt er
    að ræða. [Upplýsingar samkvæmt þessari málsgrein skal einnig gefa á vef
              einkahlutafélaga og útibúa þeirra ef til er.]^5)]^6)
    ^1)L. 126/2011, 202. gr. ^2)L. 43/1997, 1. gr. ^3)L. 67/2002, 1. gr. ^4)L.
          52/2003, 1. gr. ^5)L. 29/2006, 1. gr. ^6)L. 31/1997, 1. gr.
        2. gr. Nú á einkahlutafélag svo mikinn hluta hlutafjárins í öðru
 einkahlutafélagi eða hlutafélagi að það fer með meiri hluta atkvæða í félaginu
   og telst þá fyrrnefnda félagið móðurfélag en hið síðarnefnda dótturfélag.
 Nú á dótturfélag eða móðurfélag ásamt einu eða fleiri dótturfélögum eða fleiri
 en eitt dótturfélag í sameiningu svo mikið hlutafé í öðru einkahlutafélagi eða
hlutafélagi sem um ræðir í 1. mgr. og telst þá síðastnefnda félagið dótturfélag
                                móðurfélagsins.
 Ef einkahlutafélag hefur annars, vegna hlutafjáreignar eða samninga, yfirráð í
   öðru einkahlutafélagi eða hlutafélagi ^1) telst fyrrnefnda félagið einnig
                   móðurfélag og hið síðarnefnda dótturfélag.
                Móður- og dótturfélög eru í sameiningu samstæða.
                               ^1)L. 31/1997, 2. gr.

                      II. kafli. Stofnun einkahlutafélags.
  3. gr. Stofnendur einkahlutafélags, einn eða fleiri, skulu gera og undirrita
 skriflegan stofnsamning (stofnskrá), svo og skrá sig fyrir hlutum. Stofnendur
     skulu einir vera áskrifendur hluta. Í stofnsamningi skulu vera drög að
     samþykktum félagsins og ákvarðanir um þau efni sem 4. gr. fjallar um.
 Stofnandi, ef hann er einn, en a.m.k. einn stofnenda ef fleiri eru, skal hafa
heimilisfesti hér á landi nema ráðherra [eða sá sem hann framselur vald sitt]^1)
   veiti undanþágu þar frá.^2) Búsetuskilyrðið gildir þó ekki um ríkisborgara
 þeirra ríkja sem eru aðilar að samningnum um Evrópska efnahagssvæðið enda séu
   viðkomandi ríkisborgarar búsettir í EES-ríki. [Búsetuskilyrðið gildir ekki
heldur um ríkisborgara aðildarríkja stofnsamnings Fríverslunarsamtaka Evrópu eða
    Færeyinga sem búsettir eru í EES-ríki, aðildarríki stofnsamningsins eða
     Færeyjum.]^3) Sanna þarf ríkisborgararétt og búsetu í slíkum tilvikum.
     Stofnendur geta verið einstaklingar, íslenska ríkið og stofnanir þess,
 sveitarfélög og stofnanir þeirra, skráð hlutafélög, skráð samvinnufélög, önnur
skráð félög með takmarkaðri ábyrgð, skráð sameignarfélög, skráð samlagsfélög og
  sjálfseignarstofnanir sem eru undir opinberu eftirliti. Ráðherra [eða sá sem
   hann framselur vald sitt]^1) getur veitt undanþágu frá skilyrðum þessarar
 málsgreinar. Fyrrgreind félög og stofnanir, sem eru heimilisföst í [EES-ríki,
 aðildarríki stofnsamnings Fríverslunarsamtaka Evrópu eða Færeyjum],^3) geta þó
   verið stofnendur án undanþágu. Sanna þarf heimilisfesti í slíkum tilvikum.
Stofnandi má hvorki hafa farið fram á eða vera í greiðslustöðvun né bú hans vera
   undir gjaldþrotaskiptum. Ef hann er einstaklingur skal hann vera lögráða.
  Sá sem undirritar stofnsamning og önnur stofnskjöl fyrir hönd lögaðila skal
fullnægja þeim skilyrðum er segir um einstaklinga. Hann ber auk umbjóðanda síns
  ábyrgð svo sem sjálfur væri hann stofnandi nema á greiðslu þeirra hluta sem
                    umbjóðandi hans hefur skrifað sig fyrir.
         ^1)L. 68/2010, 16. gr. ^2)Augl. 828/2007. ^3)L. 108/2006, 55. gr.
                   4. gr. Í stofnsamningi skal ávallt greina:
                   1. nöfn, kennitölu og heimilisföng stofnenda;
                    2. hvernig hlutir skiptist milli stofnenda;
                  3. hvaða fjárhæð skuli greiða fyrir hvern hlut;
    4. ef félagið skal bera kostnað af stofnun og, ef svo er, áætlaðan kostnað.
 Í fyrstu skýrslu stjórnar skal tilgreina raunverulegan kostnað við stofnunina,
                             sbr. 4. tölul. 1. mgr.
               5. gr. Í stofnsamningi skulu vera sérstök ákvæði:
               1. ef hluti má greiða með öðrum verðmætum en reiðufé;
   2. ef félagið skal taka við slíkum verðmætum gegn greiðslu í öðru en hlutum;
      3. ef einhverjir stofnendur eða aðrir skulu njóta sérstakra réttinda í
                                   félaginu.
 Að því er varðar 1. og 2. tölul. 1. mgr. skal stofnsamningi fylgja skýrsla sem
                                hefur að geyma:
         1. nöfn, kennitölu og heimilisföng þeirra aðila er hér um ræðir;
              2. lýsingu á hverri greiðslu eða því sem tekið er við;
                3. upplýsingar um aðferðina sem notuð er við matið;
            4. tilgreiningu á endurgjaldi fyrir það sem tekið er við og
     5. yfirlýsingu um að hið tiltekna verðmæti svari a.m.k. til hins umsamda
 endurgjalds, þar á meðal nafnverðs þeirra hluta sem gefa skal út, að viðbættu
   hugsanlegu álagi vegna yfirverðs; endurgjaldið má ekki vera hærra en nemur
þeirri fjárhæð sem bókfæra má verðmæti þessi til eignar í reikningum félagsins.
 Greiðsla með öðrum verðmætum en reiðufé skal hafa fjárhagslegt gildi. Kröfur á
hendur stofnendum geta talist greiðsla. Greiðslan má ekki felast í skyldu til að
                         vinna verk eða veita þjónustu.
 Skjöl, sem eru ekki að meginefni til tekin upp í stofnsamningi en vísað er til
                            þar, skulu fylgja honum.
Samningar um yfirtöku eða kaup fyrirtækja og önnur atriði í sambandi við stofnun
 félags, sem er ekki getið í stofnsamningi, eru ekki gildir gagnvart félaginu.
6. gr. Stofnsamningi skal fylgja yfirlýsing löggilts endurskoðanda eða lögmanns
                   um að skýrsla skv. 2. mgr. 5. gr. sé rétt.
Ef félag skal í sambandi við stofnun þess taka við eða kaupa fyrirtæki í rekstri
  skal fylgja stofnsamningi upphafsefnahagsreikningur félagsins, staðfestur af
  löggiltum endurskoðanda. Reikninginn skal semja í samræmi við ákvæði laga um
ársreikninga og skal hann áritaður af endurskoðanda án fyrirvara og honum fylgja
 vottorð endurskoðanda um að hagur fyrirtækisins hafi ekki rýrnað frá þeim tíma
             sem yfirtakan skal miðuð við og að stofnun félagsins.
 Endurskoðandi eða lögmaður hefur rétt til að framkvæma þær athuganir, sem hann
telur nauðsynlegar, og getur krafist þeirra upplýsinga og aðstoðar af stofnendum
        eða félaginu sem hann telur þörf á til að geta rækt starf sitt.
     [6. gr. a. Stofnendur eða stjórn getur ákveðið að yfirlýsing löggilts
 endurskoðanda eða lögmanns, þess efnis að skýrsla skv. 2. mgr. 5. gr. sé rétt,
     þurfi ekki að fylgja stofnsamningi, sbr. 1. mgr. 6. gr., eða gögnum um
hlutafjárhækkun, sbr. 2. mgr. 26. gr., þegar hlutafé er greitt með verðbréfi eða
peningamarkaðsskjali enda sé bréfið eða skjalið metið á vegnu meðaltali verðs á
  skipulegum verðbréfamarkaði síðustu sex mánuði fyrir greiðslu hlutafjárins.
Ef verðmæti verðbréfs eða peningamarkaðsskjals hefur af sérstökum ástæðum breyst
 verulega á þeim tíma er nota skal það til greiðslu á hlutafé skulu stofnendur
eða stjórn endurmeta verðmæti greiðslunnar. Skal þá gerð skýrsla skv. 2. mgr. 5.
    gr. og yfirlýsing löggilts endurskoðanda eða lögmanns fylgja henni.]^1)
                               ^1)L. 47/2008, 9. gr.
     [6. gr. b. Stofnendur eða stjórn getur ákveðið að yfirlýsing löggilts
 endurskoðanda eða lögmanns, þess efnis að skýrsla skv. 2. mgr. 5. gr. sé rétt,
     þurfi ekki að fylgja stofnsamningi, sbr. 1. mgr. 6. gr., eða gögnum um
    hlutafjárhækkun, sbr. 2. mgr. 26. gr., þegar hlutafé er greitt með öðrum
verðmætum en reiðufé ef verðmæti greiðslunnar kemur beint fram í endurskoðuðum,
lögmæltum ársreikningi fyrir síðasta reikningsár og eignfærsla fer fram samkvæmt
                               ársreikningalögum.
Ef nýjar aðstæður leiða til þess að verðmæti greiðslu skv. 1. mgr. hefur breyst
 verulega á þeim tíma er inna skal hana af hendi til félagsins skulu stofnendur
eða stjórn endurmeta verðmæti greiðslunnar. Skal þá gerð skýrsla skv. 2. mgr. 5.
      gr. og yfirlýsing löggilts endurskoðanda eða lögmanns fylgja henni.
 Ef ekki fer við hlutafjárhækkun fram endurmat skv. 2. mgr. geta hluthafar, sem
   ráða yfir minnst 5% hlutafjár þegar ákvörðun um hlutafjárhækkun er tekin,
krafist þess af stofnendum eða stjórn að verðmæti greiðslu sé endurmetið og gerð
    sé skýrsla skv. 2. mgr. 5. gr. sem yfirlýsing löggilts endurskoðanda eða
lögmanns fylgi. Slíka kröfu má gera þar til greiðslan hefur verið innt af hendi
                               til félagsins.]^1)
                               ^1)L. 47/2008, 9. gr.
     7. gr. Stofnendur skulu gera tillögur að samþykktum einkahlutafélags.
          Í samþykktum einkahlutafélags skal greina eftirtalin atriði:
              1. [heiti félagsins og hugsanlegt erlent aukheiti];^1)
          2. [í hvaða sveitarfélagi hér á landi félagið skal teljast hafa
                               heimilisfang];^2)
                               3. tilgang félagsins;
                                   4. hlutaféð;
   5. hvort hlutafé skiptist í hluti og, ef svo er, fjárhæð hlutanna (nafnverð)
                           og atkvæðisrétt hluthafa;
       6. fjölda eða lágmarks- og hámarksfjölda stjórnarmanna og hugsanlegra
     varastjórnarmanna, kjörtímabil stjórnarmanna, fjölda endurskoðenda eða
                      skoðunarmanna og kjörtímabil þeirra;
                     7. hvernig boða skuli til hluthafafunda;
                    8. hvaða mál skuli leggja fyrir aðalfund og
                    9. hvert skuli vera reikningsár félagsins.
Í samþykktum skal einnig greina eftirtalin atriði sem afstaða kann að hafa verið
                                   tekin til:
     1. hvort hluthafar skuli að nokkru eða öllu leyti sæta innlausn af hálfu
          félagsins eða annarra á hlutum sínum og eftir hvaða reglum;
     2. hvort skorður séu reistar við heimild hluthafa til meðferðar á hlutum
                 sínum, sbr. 14. og 15. gr., og þá hverjar eða
    3. hvort nokkrum hlutum í félaginu skuli fylgja sérstök réttindi, sbr. 12.
                                      gr.
  Að því marki sem tilgangur félagsins er ekki að afla hluthöfum fjárhagslegs
   ávinnings skal í félagssamþykktum greint hvernig ráðstafa skuli hagnaði og
            hvernig fara skuli með eignir félagsins við félagsslit.
                   ^1)L. 52/2003, 2. gr. ^2)L. 47/2008, 10. gr.
8. gr. Ákvörðun um stofnun félags skal tekin á stofnfundi. Þar skal leggja fram
undirritaðan stofnsamning, tillögur að samþykktum og önnur skjöl sem nauðsynleg
 eru. Félagið telst stofnað ef stofnendur eru einhuga um það og þann grundvöll
                            sem félagið er byggt á.
    Eftir að ákveðið hefur verið að stofna félagið skal kjósa stjórn þess og
                        endurskoðendur eða skoðunarmenn.
 9. gr. Stjórn félags skal tilkynna það til skráningar innan tveggja mánaða frá
                           dagsetningu stofnsamnings.
Eigi má skrá félag nema heildarhlutafé sé greitt. Sama gildir um það sem greiða
                 á umfram nafnverð í samræmi við stofnsamning.
Ef tilkynning um stofnun einkahlutafélags berst ekki hlutafélagaskrá innan þess
   frests sem um ræðir í 1. mgr. skal synja skráningar. Fari svo falla burtu
skuldbindingar þeirra er hafa skráð sig fyrir hlutafé. Sama gildir ef skráningar
                          er synjað af öðrum ástæðum.
 10. gr. Óskráð félag getur hvorki öðlast réttindi né tekið á sig skyldur. Það
                   getur heldur ekki verið aðili í dómsmálum.
 Nú er löggerningur gerður fyrir hönd félags áður en það er skráð og bera þeir
  sem tekið hafa þátt í gerningnum eða ákvörðunum um hann óskipta persónulega
  ábyrgð á efndum. Við skráninguna tekur félag við þeim skyldum sem leiðir af
           stofnsamningi eða félag hefur tekið á sig eftir stofnfund.
   Ef gerður er löggerningur áður en félag er skráð og viðsemjandinn vissi að
félagið var ekki skráð getur hann, nema um annað sé um samið, riftað gerningnum
   svo framarlega sem tilkynning til hlutafélagaskrár er ekki gerð innan þess
      frests er um ræðir í 9. gr. eða skráningar hefur verið synjað. Vissi
 viðsemjandinn ekki að félagið var óskráð getur hann riftað löggerningnum meðan
                             félagið er ekki skráð.

                        III. kafli. Greiðsla hlutafjár.
11. gr. Greiðsla hlutar má ekki nema minna en nafnverði hans og skal hún innt af
                   hendi fyrir skráningu, sbr. 1. mgr. 9. gr.
  Skilyrði, sem hluthafi setur í tengslum við stofnun einkahlutafélags og ekki
          samrýmast lögum þessum eða stofnsamningi, hafa ekkert gildi.
Ekki má skuldajafna kröfu, sem risin er af áskrift, gegn kröfu er hluthafi kann
að eiga á hendur félaginu nema stjórn þess samþykki. Slíkt samþykki má stjórnin
 þó ekki gefa ef skuldajöfnuðurinn getur orðið félaginu eða lánardrottnum þess
                                   til tjóns.

                        IV. kafli. Hlutir og hlutaskrá.
  12. gr. Í einkahlutafélagi eru einn eða fleiri hlutir í eigu eins eða fleiri
 hluthafa. Séu hlutir fleiri en einn skulu allir hlutir hafa jafnan rétt miðað
við fjárhæð nema annað sé ákveðið í samþykktum félagsins. Má þar m.a. kveða á um
                         hlutaflokka án atkvæðisréttar.
  13. gr. Hluti má selja og veðsetja nema annað leiði af lögum eða sé boðið í
samþykktum félagsins. Í samþykktum má ákveða viðskiptahömlur um hluti í samræmi
                 við ákvæði 14. og 15. gr. eða sérstakra laga.
 14. gr. Í samþykktum má ákveða að við eigendaskipti að hlut, önnur en við erfð
eða búskipti, skuli hluthafar eða aðrir hafa forkaupsrétt. Í samþykktum skulu þá
           vera nánari reglur um þetta efni og skal þar m.a. greina:
                            a. röð forkaupsréttarhafa;
     b. ákvæði um frest er forkaupsréttarhafi hefur til að beita forkaupsrétti
sínum sem lengstur má vera tveir mánuðir og telst fresturinn frá tilkynningu til
                             stjórnar um tilboð og
   c. ákvæði um frest til greiðslu kaupverðs sem þó má eigi vera lengri en þrír
 mánuðir frá því að kaup voru ákveðin; ef fyrir liggur tilboð frá þriðja aðila
      sem forkaupsréttarhafi gengur inn í skulu þó ákvæði þess tilboðs um
                            greiðsluskilmála gilda.
  Taki tilboð til margra hluta eins eða fleiri hluthafa er eigi unnt að neyta
forkaupsréttar að því er varðar nokkra þeirra nema slíkt sé sérstaklega heimilað
 í samþykktum. Sé í samþykktum ákvæði um reikningsgrundvöll kaupverðs hluta er
ákvæðið ógilt ef það leiðir til bersýnilega ósanngjarns verðs fyrir hlutina eða
             skilmálar eru bersýnilega ósanngjarnir að öðru leyti.
    Stjórn félags skal þegar í stað greina forkaupsréttarhöfum skriflega frá
                             tilkynningu um tilboð.
  Ef í samþykktum er ekki ákvæði um reikningsgrundvöll kaupverðs og ekki næst
 samkomulag um það skal kaupverðið ákveðið af matsmönnum sem dómkvaddir skulu á
  heimilisvarnarþingi félagsins. Nú vill annar hvor aðila eigi hlíta ákvörðun
 hinna dómkvöddu matsmanna og getur hann þá borið ákvörðunina undir dómstóla en
 mál skal höfðað innan þriggja mánaða frá því að hinir dómkvöddu matsmenn luku
                                   mati sínu.
 15. gr. Ákveða má í samþykktum að veðsetning, sala eða annað framsal á hlutum
                megi einungis fara fram með samþykki félagsins.
Stjórn félags tekur ákvörðun um hvort samþykki skuli veitt nema annað sé ákveðið
 í samþykktum. Ákvörðun um, hvort veita skuli samþykki, skal tekin án tafar og
 aldrei síðar en tveimur mánuðum eftir að samþykkis er óskað. Ákvörðun stjórnar
 um þetta efni skal þegar í stað tilkynnt þeim er samþykkis hefur leitað. Hafi
samþykki eigi borist innan tveggja mánaða frá skriflegri beiðni um það skal svo
                     litið á að samþykki hafi verið veitt.
Synji stjórn félags um sölu eða annað framsal á hlutum getur hluthafinn krafist
  þess að félagið leysi til sín hlutina sem um ræðir. Náist ekki samkomulag um
verð skal það ákveðið innan þriggja mánaða af matsmönnum sem dómkvaddir skulu á
heimilisvarnarþingi félagsins. Félagið ber kostnað af matinu. Nú vill annar hvor
   aðila ekki hlíta ákvörðun hinna dómkvöddu matsmanna og getur hann þá borið
 ákvörðunina undir dómstóla en mál skal höfðað innan þriggja mánaða frá því að
                    hinir dómkvöddu matsmenn luku mati sínu.
     16. gr. Ef hluthafi á meira en ^9/10 hlutafjár í félagi og ræður yfir
   samsvarandi atkvæðamagni getur hluthafinn og stjórn félagsins í sameiningu
 ákveðið að aðrir hluthafar í félaginu skuli sæta innlausn hluthafans á hlutum
sínum. Sé slíkt ákveðið skal senda nefndum hluthöfum tilkynningu, með sama hætti
og gildir um boðun aðalfundar eftir því sem við á, þar sem þeir eru hvattir til
           að framselja hluthafanum hluti sína innan fjögurra vikna.
     Skilmála fyrir innlausn og matsgrundvöll innlausnarverðs skal greina í
 tilkynningunni. Ef ekki næst samkomulag um verðið skal enn fremur tilgreina að
    það verði ákveðið af matsmönnum sem dómkvaddir eru á heimilisvarnarþingi
    félagsins. Ákvæði 4. mgr. 14. gr. gilda. Loks skal í tilkynningunni gefa
                upplýsingar um ákvæði 3. mgr. þessarar greinar.
Ef ákvörðun matsmanna leiðir til hærra innlausnarverðs en hluthafinn bauð gildir
 það einnig fyrir þá hluthafa í sama flokki sem hafa ekki beðið um mat. Kostnað
  við ákvörðun verðsins greiðir hluthafinn nema dómstóll telji vegna sérstakra
 ástæðna að viðkomandi minni hluti hluthafa í félagi því sem um ræðir skuli að
                    nokkru eða öllu leyti greiða kostnaðinn.
17. gr. Sé hlutur ekki framseldur samkvæmt ákvæðum 16. gr. skal greiða andvirði
 hans á geymslureikning á nafn rétthafa. Frá þeim tíma telst hluthafinn réttur
eigandi hlutar og hlutir fyrri eiganda ógildir. Setja má nánari ákvæði hér um í
                                  samþykktum.
     18. gr. Ef hluthafi á meira en ^9/10 hlutafjár í félagi og ræður yfir
 samsvarandi atkvæðamagni getur hver einstakur af minni hluta hluthafa krafist
innlausnar hjá hluthafanum. Ákvæði 4. mgr. 14. gr. og 2. málsl. 3. mgr. 16. gr.
                           gilda eftir því sem við á.
[18. gr. a. Hluthafi getur krafist dóms fyrir því að félagið innleysi hlut hans
  í félaginu enda standi veigamikil rök til þess að honum verði gert kleift að
                        losna úr félaginu vegna þess að:
   1. félagsstjórn, framkvæmdastjóri eða aðrir, sem fram koma fyrir hönd félags,
       svo og hluthafar, hafa brotið gegn ákvæðum 51. og 70. gr. um öflun
                            ótilhlýðilegra hagsmuna;
       2. annar hluthafi í félaginu hefur misbeitt áhrifum sínum í félaginu;
      3. djúpstæður og langvarandi ágreiningur er milli hluthafans og annarra
                         hluthafa um rekstur félagsins.
 Ef innlausn skv. 1. mgr. leiðir til umtalsverðs tjóns fyrir félagið eða leiðir
  með öðrum hætti til ósanngjarnrar niðurstöðu fyrir það skal ekki taka kröfu
   hluthafans til greina. Sama máli gegnir ef félagið finnur einhvern sem er
          reiðubúinn til að kaupa hlutina gegn greiðslu er svarar til
                            innlausnarverðsins.]^1)
                              ^1)L. 68/2010, 17. gr.
19. gr. Þegar einkahlutafélag hefur verið stofnað skal stjórn þess þegar í stað
 gera hlutaskrá. Heimilt er að hafa skrána í tryggu lausblaða- eða spjaldaformi
                              eða tölvuskrá hana.
Í hlutaskrá skulu hlutir skráðir í númeraröð og skal fyrir sérhvern hlut greint
                 frá nafni eiganda, kennitölu og heimilisfangi.
                 Gefa má út hlutaskírteini í einkahlutafélögum.
     Verði eigendaskipti að hlut og ákvæði 14. og 15. gr. eru þeim ekki til
   fyrirstöðu skal nafn hins nýja hluthafa fært í hlutaskrána þegar hann eða
  löglegur umboðsmaður hans tilkynnir eigendaskiptin og sannar rétt sinn. Enn
  fremur skal geta eigendaskipta- og skráningardags. Sá sem eignast hefur hlut
getur ekki beitt réttindum sínum sem hluthafi nema nafn hans hafi verið skráð í
     hlutaskrá eða hann hafi tilkynnt og fært sönnur á eign sína á hlutnum.
Ef þess er krafist af hluthafa eða veðhafa skal félagið gefa út staðfestingu um
                             færslu í hlutaskrána.
    Hlutaskrá skal ætíð geymd á skrifstofu félags og eiga allir hluthafar og
           stjórnvöld aðgang að henni og mega kynna sér efni hennar.
20. gr. Framsal hluta til eignar eða veðsetning þeirra hefur ekki gildi gagnvart
lánardrottnum framseljanda eða veðsala nema félagið hafi fengið tilkynningu þar
                 að lútandi frá framseljandanum eða veðsalanum.
 Ef hluthafi hefur framselt eða veðsett sömu hluti fleiri en einum aðila gengur
réttur síðari framsalshafa eða veðhafa fyrir ef félagið fær fyrst tilkynningu um
 framsal til hans eða veðsetningu honum til handa og síðari aðilinn var í góðri
                     trú þegar tilkynningin barst félaginu.
21. gr. Nú eiga margir hlut saman og geta þeir þá aðeins beitt réttindum sínum í
                    félaginu með sameiginlegum umboðsmanni.
 22. gr. Ef einkahlutafélag, sem er skráð í eigu fleiri en eins aðila, kemst á
              hendur eins aðila skal tilkynna hlutafélagaskrá það.

                          V. kafli. Hækkun hlutafjár.
   23. gr. Hluthafafundur getur ákveðið hækkun hlutafjár hvort heldur er með
 áskrift nýrra hluta eða útgáfu jöfnunarhluta, sbr. þó 30. gr. Hækkun hlutafjár
               má ekki ákveða fyrr en félagið hefur verið skráð.
 Tillaga um hlutafjárhækkun skal liggja frammi til athugunar fyrir hluthafa og
  send þeim eftir þeim reglum sem greinir í 4. mgr. 63. gr. Tillagan skal enn
 fremur lögð fram á hluthafafundi. Ef reikninga síðasta reikningsárs á ekki að
       ræða á sama hluthafafundi skal einnig leggja fram eftirtalin gögn:
        a. eftirrit reikninga síðasta reikningsárs með áritun um afgreiðslu
     aðalfundar og eftirrit endurskoðunarskýrslu varðandi þessa reikninga;
   b. skýrslu stjórnar þar sem gefnar eru upplýsingar um þau atriði sem verulegu
 máli skipta um fjárhagslega stöðu félagsins og breytingum hafa tekið eftir að
                           reikningar voru gerðir og
       c. yfirlýsingu endurskoðenda eða skoðunarmanna um fyrrgreinda skýrslu
                                   stjórnar.
Í fundarboði til hluthafafundar, þar sem taka skal ákvörðun um hækkun hlutafjár,
  skulu vera upplýsingar um áskriftarrétt hluthafa eða annarra, sbr. 24. gr.,
  ásamt upplýsingum um hvernig þeir er áskriftarrétt hafa skuli bera sig að ef
þeir vilja notfæra sér þennan rétt. Ef víkja á frá áskriftarrétti hluthafa skal
                           gera grein fyrir ástæðum.
  24. gr. Við hækkun hlutafjár eiga hluthafar rétt til að skrá sig fyrir nýjum
hlutum í réttu hlutfalli við hlutaeign sína nema annað sé ákveðið í samþykktum.
 Nú notar eða framselur einhver hinna eldri hluthafa ekki áskriftarrétt sinn að
 fullu og eiga þá aðrir eldri hluthafar aukinn rétt til áskriftar sem þeir geta
                              ekki framselt öðrum.
Ef um er að ræða fleiri en einn hlutaflokk þar sem atkvæðisréttur ellegar réttur
 til arðs eða úthlutunar af eignum félagsins er mismunandi er unnt í samþykktum
félagsins að veita hluthöfum í þessum flokkum forgangsrétt til að skrá sig fyrir
 hlutum í sínum eigin flokkum. Í slíkum tilvikum geta hluthafar í öðrum flokkum
    fyrst nýtt sér forgangsrétt til áskriftar skv. 1. mgr. að þeim hluthöfum
                         frágengnum er þar greinir frá.
Hluthafafundur getur með því atkvæðamagni, sem kveðið er á um í 68. gr., ákveðið
 að víkja frá þeirri reglu er greinir í 1. mgr., enda sé hluthöfum á engan hátt
mismunað. Án samþykkis þeirra hluthafa, er sæta skerðingu áskriftarréttar síns,
getur hluthafafundur þó ekki ákveðið meira frávik frá áskriftarrétti hluthafa en
                            greint er í fundarboði.
 25. gr. Í ákvörðun um hækkun hlutafjár með áskrift nýrra hluta skal taka fram:
       1. hve mikið hækka skal hlutaféð og má setja hámark og lágmark fyrir
                                  hækkuninni;
   2. þann hlutaflokk sem hinir nýju hlutir skulu tilheyra ef í félaginu eru eða
                            skulu vera hlutaflokkar;
   3. forgangsrétt hluthafa eða annarra til áskriftar að hlutum eða hverjir geti
                         ella skrifað sig fyrir hlutum;
    4. frest til áskriftar og frest hluthafa til þess að nota forgangsrétt sinn
til áskriftar og skal fresturinn eigi vera skemmri en tvær vikur frá tilkynningu
   til hluthafa um ákvörðun um hækkun hlutafjár sem skal send strax í kjölfar
                                ákvörðunarinnar;
     5. frest til greiðslu hluta, sem þó má ekki vera lengri en til skráningar
  hækkunar, ásamt reglum um hvernig skipta skuli hlutum ef þeir sem eiga ekki
 forgangsrétt hafa skráð sig fyrir meira hlutafé en gefinn er kostur á enda sé
                       skiptingin ekki falin stjórninni;
                        6. nafnverð hluta og gengi þeirra;
            7. áætlaðan kostnað félagsins vegna hækkunar hlutafjárins.
 Eigi að vera hömlur á viðskiptum með hina nýju hluti eða hinir nýju hluthafar
      skulu skyldir til að sæta innlausn hluta sinna skal það tekið fram í
                                 ákvörðuninni.
      Hinir nýju hlutir skulu veita réttindi í félaginu frá skráningardegi
 hlutafjárhækkunarinnar enda sé ekki annað ákveðið í samþykkt hluthafafundar um
                                   hækkunina.
 Í næstu skýrslu stjórnar með ársreikningi skal tilgreina raunverulegan kostnað
                            við hlutafjárhækkunina.
 26. gr. Ef hina nýju hluti má greiða með skuldajöfnuði eða á annan hátt en með
        reiðufé skulu reglur settar um það í ákvörðun hluthafafundar um
hlutafjárhækkunina. [Ákvæði 5.6. gr., svo og 6. gr. a og 6. gr. b, skulu gilda
um þetta eftir því sem við á.]^1) Stjórn félagsins skal leggja fram skýrslu skv.
                                 2. mgr. 5. gr.
  Skýrsla stjórnar og yfirlýsing löggilts endurskoðanda eða lögmanns, er þetta
   varða, skulu hafa legið frammi á skrifstofu félagsins til athugunar fyrir
hluthafa minnst eina viku áður en hluthafafundur er haldinn og einnig vera lögð
                                fram á fundinum.
Ákvæði 1. og 2. mgr. gilda ekki um hlutafjárhækkun sem á sér stað við samruna á
     grundvelli XIV. kafla laga um hlutafélög eða XIV. kafla laga þessara.
                              ^1)L. 47/2008, 11. gr.
          27. gr. Áskrift nýrra hluta gerist með skráningu í gerðabók.
 Hafi áskrift verið gerð með fyrirvara skal beita reglum 2. mgr. 11. gr. eftir
                                 því sem við á.
28. gr. Tilkynning um hækkun hlutafjár verður ekki skráð í hlutafélagaskrá fyrr
en heildarhlutaféð hefur verið greitt, svo og það sem greiða kann að eiga umfram
nafnverð. Ef tilkynning hefur ekki verið send innan árs frá því að ákvörðun var
tekin eða skráningar er synjað fellur niður ákvörðunin um hlutafjárhækkunina og
skuldbindingar þeirra hluthafa er þegar hafa skráð sig fyrir hlutum. Fjárhæðir,
        sem greiddar hafa verið, skal endurgreiða áskrifendum án tafar.
 29. gr. Hækkun hlutafjár með útgáfu jöfnunarhluta getur farið fram á þann hátt
   að yfirfærðar séu fjárhæðir sem skv. 74. gr. má greiða sem arð ^1) eða við
             yfirfærslu úr lögmæltum varasjóði skv. 3. mgr. 75. gr.
 Í ákvörðun um hækkun hlutafjár með útgáfu jöfnunarhluta skal greina hve mikið
  hlutafé skal hækka. Ákvæði 2. tölul. 1. mgr., 2. og 3. mgr. 25. gr. gilda um
                                  ákvörðunina.
     Hlutafjárhækkun þessi er ekki gild fyrr en ákvörðun hefur verið skráð.
                               ^1)L. 52/2003, 3. gr.
30. gr. Með ákvæðum í samþykktum félags má heimila stjórninni að hækka hlutaféð
                            með áskrift nýrra hluta.
   Hluthafafundur getur veitt stjórn félags heimild til þess að ákveða útgáfu
jöfnunarhluta á yfirstandandi reikningsári um fjárhæð sem nemur allt að tilteknu
 hámarki. Ákvæði 2. tölul. 1. mgr., 2. og 3. mgr. 25. gr. gilda um ákvörðunina.
Stjórnin getur samþykkt nauðsynlegar breytingar á samþykktum á grundvelli 1. og
                                    2. mgr.

                  VI. kafli. Lántaka með sérstökum skilyrðum.
31. gr. Hluthafafundur getur ákveðið með þeim meiri hluta atkvæða sem krafist er
til breytinga á samþykktum að félagið taki skuldabréfalán er veiti lánardrottni
      rétt til þess að breyta kröfu sinni á hendur félaginu í hlut í því.
 Í samþykkt hluthafafundar skv. 1. mgr. skal taka fram um lánskjör og reglur um
 breytingu kröfunnar í hluti í félaginu. Þar skal einnig kveða á um réttarstöðu
     lánardrottins ef hlutafé er hækkað, lækkað, gefin eru út ný breytanleg
 skuldabréf eða félagi er slitið, þar á meðal með samruna, áður en kröfunni er
   breytt í hluti. Um ákvörðunina og forgangsrétt til áskriftar gilda ákvæði
  23.24. gr., 1.5. tölul. 1. mgr., 2. mgr. og 3. mgr. 25. gr. og 26.27. gr.
Í samþykkt skv. 1. mgr. skal hluthafafundur veita stjórn félags heimild til þess
 að hækka hlutafé um þá fjárhæð sem leiðir af breytingu skuldabréfanna í hluti.
Samþykkt hluthafafundarins skal taka upp í samþykktir félags. Þegar frestur til
  lántöku er á enda runninn getur félagsstjórn fellt ákvæðið úr samþykktunum.
 Ef fjárhæð sú sem greidd er fyrir skuldabréf er lægri en nafnverð þess hlutar
 eða hluta sem breyta má skuldabréfinu í samkvæmt lánskjörum má breytingin því
 aðeins fara fram að mismunurinn sé greiddur félaginu eða jafnaður með frjálsu
                                 eigin fé þess.
      32. gr. Samþykkt skv. 31. gr. skal tilkynna innan tveggja vikna til
hlutafélagaskrár. Í tilkynningu skal greina fjárhæð þá sem hækka má hlutaféð um
            og innan hvaða frests breyta verður skuldabréfi í hluti.
Þegar frestur skv. 1. mgr. er liðinn skal stjórn félagsins þegar í stað tilkynna
  hlutafélagaskránni hversu mörgum skuldabréfum hefur verið breytt í hluti. Ef
  fresturinn er lengri en eitt ár skal stjórnin eigi síðar en mánuði eftir lok
hvers reikningsárs tilkynna hversu mörgum skuldabréfum hafi verið breytt í hluti
á árinu. Þegar tilkynning um breytinguna hefur verið skráð telst hlutaféð hækkað
            um fjárhæð er nemur samanlögðu nafnverði þessara hluta.
  Breytingar á samþykktum, sem leiðir af hlutafjárhækkuninni, má félagsstjórn
                                     gera.
33. gr. Hluthafafundur eða félagsstjórn að fenginni heimild hluthafafundar getur
 ákveðið að taka lán gegn skuldabréfum með vöxtum sem miðast að öllu leyti eða
  hluta við þann arð sem greiddur er hluthöfum eða við árshagnað enda sé gætt
                  ákvæða laga og fyrirmæla um vaxtaákvarðanir.

                         VII. kafli. Lækkun hlutafjár.
34. gr. Þegar frá er skilin hlutafjárlækkun eftir reglum 37. gr. og 4. mgr. 38.
 gr. má aðeins hluthafafundur taka ákvörðun um lækkun hlutafjár. Slíka ákvörðun
 má ekki taka fyrr en félagið hefur verið skráð. Í fundarboði skal m.a. greina
frá ástæðum til lækkunarinnar skv. 2. mgr. þessarar greinar og hvernig hún á að
                                   fara fram.
Ákvæði 2. mgr. 23. gr. gilda, eftir því sem við á, um ákvarðanir varðandi lækkun
  hlutafjár. Í ákvörðun skal taka fram þá fjárhæð, sem lækka skal hlutafé um,
  ásamt upplýsingum um hvernig ráðstafa skuli lækkunarfénu en því má ráðstafa
                                    þannig:
             1. til jöfnunar taps sem verður ekki jafnað á annan hátt;
                           2. til greiðslu til hluthafa;
                  3. til afskriftar á greiðsluskyldu hluthafa eða
      4. til að leggja í sérstakan sjóð sem aðeins má nota samkvæmt ákvörðun
                                hluthafafundar.
   Hluthafafundur getur því aðeins tekið ákvörðun um lækkun hlutafjár í þeim
 tilgangi er greinir í 2., 3. og 4. tölul. 2. mgr. að stjórnin beri fram slíka
 tillögu eða samþykki slíka tillögu. Eftir hlutafjárlækkunina skulu vera fyrir
     hendi eignir er svara a.m.k. til hlutafjárins og lögmæltra varasjóða.
 Ef greiða á af eignum félagsins hærri fjárhæð en sem nemur lækkunarfjárhæðinni
skal þess getið bæði í ákvörðuninni og áskorun skv. 36. gr. ásamt þeirri fjárhæð
                                 sem umfram er.
 Ákvörðun um lækkun hlutafjár skal tilkynnt til hlutafélagaskrár í samræmi við
 reglur XVII. kafla. Ef ekki er tilkynnt á réttum tíma, sbr. 1. mgr. 123. gr.,
                          fellur ákvörðunin úr gildi.
 35. gr. Ef ráðstafa á allri lækkunarfjárhæðinni til jöfnunar á tapi skal strax
                  tilkynnt að hlutafjárlækkun hafi farið fram.
   36. gr. Ef ráðstafa á lækkunarfjárhæðinni að nokkru eða öllu leyti í þeim
 tilgangi er greinir í 2., 3. og 4. tölul. 2. mgr. 34. gr. skal, nema hlutaféð
hækki um leið um samsvarandi fjárhæð, birta tvisvar í Lögbirtingablaðinu áskorun
  til kröfuhafa félagsins um að tilkynna kröfur sínar til félagsstjórnar innan
tveggja mánaða frá fyrstu birtingu áskorunarinnar. Svo framarlega sem tilkynntar
   gjaldfallnar kröfur eru ekki greiddar og fullnægjandi trygging sett fyrir
         greiðslu ógjaldfallinna eða umdeildra krafna má ekki framkvæma
  hlutafjárlækkunina. [Rísi ágreiningur milli félags og kröfuhafa um það hvort
framboðin trygging sé nægileg geta hlutaðeigandi, innan tveggja vikna frá því að
   tryggingin er boðin fram, lagt málið fyrir héraðsdóm á heimilisvarnarþingi
                                 félagsins.]^1)
   Sanni félag að það eigi fyrir skuldum er [ráðherra]^1) [eða þeim sem hann
  framselur vald sitt]^2) heimilt að veita því undanþágu frá innköllunarskyldu
   skv. 1. mgr. ef ljóst þykir að kröfuhafar félagsins bíði ekki af því tjón.
 Með tilkynningu um lækkun hlutafjár skal auk nauðsynlegra sönnunargagna fylgja
  yfirlýsing, undirrituð af [öllum aðalmönnum stjórnar félags og eftir atvikum
einstökum varamönnum í þeirra stað, svo og endurskoðanda],^2) um að skuldir við
lánardrottna félagsins séu því ekki til fyrirstöðu að hlutafjárlækkun geti farið
                                     fram.
 Ef tilkynning um framkvæmd lækkunar hlutafjár hefur ekki borist innan árs frá
því að ákvörðunin var skráð missir hún gildi sitt og tilkynning sú sem gerð var
              skv. 5. mgr. 34. gr. skal afmáð úr hlutafélagaskrá.
                   ^1)L. 43/1997, 2. gr. ^2)L. 68/2010, 18. gr.
 37. gr. Lækkun hlutafjár með innlausn hluta eftir ákveðnum reglum getur farið
 fram samkvæmt ákvörðun stjórnar félags án áskorunar skv. 36. gr. þegar ákvæðin
um innlausn ásamt nánari reglum um framkvæmd hennar hafa verið sett í samþykktir
         félags við stofnun þess eða, sé um að ræða útgefna hluti vegna
           hlutafjárhækkunar, í ákvörðun hluthafafundar um hækkunina.
   Hlutafjárlækkun skv. 1. mgr. má því aðeins framkvæma að félagið eigi eftir
   lækkunina eignir sem svara a.m.k. til hlutafjárins og lögmæltra varasjóða.

                           VIII. kafli. Eigin hlutir.
  38. gr. Einkahlutafélag má aldrei sjálft eiga meira en 10% af eigin hlutafé
lengur en sex mánuði. Eignist félagið meira af hlutafénu, svo sem með kaupum eða
 fyrir annað framsal, skal það hafa selt hluti þannig að lögmæltu marki sé náð
   innan sex mánaða. Kaup eigin hluta má aðeins fjármagna úr frjálsum sjóðum
                                   félagsins.
  Nú eignast dótturfélag eða tekur að veði hluti í móðurfélagi þess og eiga þá
                              ákvæði 1. mgr. við.
 Einkahlutafélagi er óheimilt að taka eigin hluti að veði til tryggingar lánum
                           til hluthafa, sbr. 79. gr.
 Ef hlutir eru ekki seldir á réttum tíma skv. 1. mgr. ber stjórninni að hlutast
  til um að lækka hlutaféð sem nemur nafnverði þessara hluta, sbr. VII. kafla.

                IX. kafli. Um félagsstjórn og framkvæmdastjóra.
39. gr. [Í stjórn einkahlutafélags skulu eiga sæti fæst þrír menn nema hluthafar
séu fjórir eða færri, þá nægir að stjórnina skipi einn eða tveir menn. Ef stjórn
     félags er skipuð einum manni skal valinn a.m.k. einn varamaður. Þegar
stjórnarmenn eru tveir eða þrír í félagi þar sem starfa fleiri en 50 starfsmenn
   að jafnaði á ársgrundvelli skal hvort kyn eiga fulltrúa í stjórn og þegar
 stjórnarmenn eru fleiri en þrír í slíkum félögum skal hlutfall hvors kyns ekki
vera lægra en 40%. Sama gildir um kynjahlutföll meðal varamanna í slíkum félögum
 en hlutföllin í stjórn og varastjórn skulu þó í heild vera sem jöfnust. Náist
    ekki viðhlítandi niðurstaða má samþykkja nauðsynlega breytingu með nýrri
   ákvörðun hluthafafundar en ákvæði um þetta efni skal taka upp í samþykktir
    félags. Í tilkynningum um stjórnir til hlutafélagaskrár skal sundurliða
 upplýsingar um hlutföll kynjanna í stjórn. Í einkahlutafélögum, þar sem starfa
 fleiri en 25 starfsmenn að jafnaði á ársgrundvelli, skal jafnframt sundurliða
upplýsingar um hlutföll kynjanna meðal starfsmanna og stjórnenda félagsins.]^1)
  Hluthafafundur kýs stjórn. Í samþykktum er heimilt að veita stjórnvöldum eða
 öðrum rétt til að tilnefna einn eða fleiri stjórnarmenn. Meiri hluti stjórnar
skal þó ætíð kjörinn af hluthafafundi. Þeir stjórnarmenn, sem kosnir eru, skulu
                           allir kosnir á sama fundi.
  Við kjör stjórnar má beita meirihlutakosningu eða hlutfallskosningu og skal
 kosið á milli einstaklinga eða lista með nöfnum eins eða fleiri einstaklinga.
     Ákveða má í samþykktum hvernig stjórnarmenn skulu kjörnir og framkvæmd
                                  kosninganna.
Ef samþykktir kveða ekki á um kosningafyrirkomulag skal kosningin framkvæmd sem
                     meirihlutakosning milli einstaklinga.
    Hafi samþykktir ekki að geyma fyrirmæli um framkvæmd kosninga skulu þær
                              framkvæmdar þannig:
     a. Meirihlutakosning. Sé kosið á milli einstaklinga má nota hvert atkvæði
jafnoft og þeir menn eru margir sem kjósa skal. Séu boðnir fram listar hlýtur sá
                listi, sem fær flest atkvæði, sína menn kjörna.
   b. Hlutfallskosning. Kjósa má milli lista eða einstaklinga. Sé kosið á milli
   lista skal til þess að finna hve margir frambjóðendur hafa náð kosningu af
  hverjum lista skrifa atkvæðatölur listanna hverja fyrir neðan auðkenni hvers
 lista, þá helming talnanna, þá þriðjung þeirra, þá fjórðung o.s.frv. eftir því
hve marga á að kjósa og hverjum lista getur mest hlotnast þannig að útkomutölur
 þessar standi í röð fyrir hvern lista. Síðan skal marka hæstu útkomutölurnar,
 jafnmargar og kjósa á stjórnarmenn, og fær hver listi jafnmarga menn kosna sem
  hann á af tölum þessum. Séu of fá nöfn á lista til þess að unnt sé að ljúka
 úthlutun stjórnarsæta til hans skal gengið fram hjá þeim lista og úthluta til
   annarra lista eftir sömu reglum og hér hefur verið lýst. Sé kosið á milli
 einstaklinga má hluthafi skipta atkvæðum sínum í hverjum þeim hlutföllum, sem
    hann sjálfur kýs, á jafnmarga menn og kjósa skal eða færri. Ef ekki er á
  atkvæðaseðli getið skiptingar atkvæða á milli þeirra sem þau eru greidd skal
                              þeim skipt að jöfnu.
 Ef hluthafar, sem ráða yfir minnst ^1/5 hlutafjárins, krefjast þess skal beita
              hlutfallskosningu við kjör stjórnarmanna félagsins.
      Umboð stjórnarmanns gildir þann tíma sem til er tekinn í samþykktum.
  Kjörtímabili skal ljúka við lok aðalfundar, í síðasta lagi fjórum árum eftir
                                    kjörið.
          Ákvæði laganna um stjórnarmenn eiga við um varamenn þeirra.
    ^1)L. 13/2010, 8. gr. Ákvæði 3.5. málsl. taka gildi 1. sept. 2013 skv. 10.
                                    gr. s.l.
40. gr. Stjórnarmaður getur hvenær sem er sagt starfa sínum lausum. Tilkynningu
 þar um skal hann senda stjórn félagsins og einnig þeim sem tilnefnt hefur hann
 hafi hann ekki verið kjörinn á hluthafafundi. Sá sem hefur kjörið eða tilnefnt
  stjórnarmann getur vikið honum frá störfum. Gæta verður þó ákvæða 39. gr. ef
 hlutfallskosning hefur farið fram þannig að til brottvikningar þurfi meira en
^2/3 í tveggja manna stjórn, meira en ^3/4 í þriggja manna stjórn, meira en ^4/5
í fjögurra manna stjórn, meira en ^5/6 í fimm manna stjórn, meira en ^6/7 í sex
   manna stjórn, meira en ^7/8 í sjö manna stjórn, meira en ^8/9 í átta manna
 stjórn, meira en ^9/10 í níu manna stjórn o.s.frv. Hluthafafundur getur ávallt
  vikið frá öllum þeim stjórnarmönnum sem hann kaus og látið stjórnarkjör fara
                                 fram að nýju.
 Ef starfi stjórnarmanns lýkur áður en kjörtímabili er lokið eða hann uppfyllir
ekki lengur skilyrði 42. gr. til þess að geta verið í stjórn og enginn varamaður
  er til þess að koma í hans stað hvílir sú skylda á hinum stjórnarmönnunum að
 efna til kjörs nýs stjórnarmanns fyrir þann tíma sem eftir er af kjörtíma hins
fyrri eða óska eftir tilnefningu. Ef kjörið heyrir undir hluthafafund er þó unnt
að fresta kjöri nýs stjórnarmanns til næsta aðalfundar þar sem stjórnarkjör skal
 fara fram svo framarlega sem stjórnin er ákvörðunarbær með þeim stjórnarmönnum
                          og varamönnum sem eftir eru.
 Verði félag án stjórnar skulu þeir sem síðast gegndu stjórnarstörfum formlega
                 skoðast í fyrirsvari uns ný stjórn tekur við.
 41. gr. Stjórn félags getur ráðið einn eða fleiri framkvæmdastjóra. [Gætt skal
að kynjahlutföllum við ráðningu framkvæmdastjóra og skulu hlutafélagaskrá gefnar
      upplýsingar í tilkynningum til skrárinnar um hlutföll kynjanna meðal
                             framkvæmdastjóra.]^1)
Meiri hluta stjórnar skulu mynda menn sem eru ekki framkvæmdastjórar í félaginu.
 Skipi einn maður stjórnina má hann jafnframt vera framkvæmdastjóri. Í tveggja
                  manna stjórn má annar vera framkvæmdastjóri.
                               ^1)L. 13/2010, 9. gr.
42. gr. Stjórnarmenn eða framkvæmdastjórar skulu vera lögráða, fjár síns ráðandi
og mega ekki á síðustu þremur árum hafa í tengslum við atvinnurekstur hlotið dóm
    fyrir refsiverðan verknað samkvæmt almennum hegningarlögum eða lögum um
hlutafélög, einkahlutafélög, bókhald, ársreikninga, gjaldþrot eða opinber gjöld.
 Framkvæmdastjórar og minnst helmingur stjórnarmanna skulu vera búsettir hér á
landi. Sé stjórnarmaður einn gildir búsetuskilyrðið um hann og jafnframt gildir
  það um annan tveggja stjórnarmanna. Ráðherra [eða sá sem hann framselur vald
sitt]^1) getur veitt undanþágu frá skilyrðinu.^2) Búsetuskilyrðið gildir þó ekki
     um ríkisborgara þeirra ríkja sem eru aðilar að samningnum um Evrópska
     efnahagssvæðið enda séu viðkomandi ríkisborgarar búsettir í EES-ríki.
 [Búsetuskilyrðið gildir ekki heldur um ríkisborgara aðildarríkja stofnsamnings
     Fríverslunarsamtaka Evrópu eða Færeyinga sem búsettir eru í EES-ríki,
 aðildarríki stofnsamningsins eða Færeyjum.]^3) Sanna þarf ríkisborgararétt og
                           búsetu í slíkum tilvikum.
         ^1)L. 68/2010, 19. gr. ^2)Augl. 828/2007. ^3)L. 108/2006, 56. gr.
43. gr. Stjórnarmenn og framkvæmdastjórar skulu, er þeir gerast stjórnarmenn eða
   framkvæmdastjórar, gefa stjórninni skýrslu um hlutaeign sína í félaginu og
 félögum innan sömu samstæðu. Þá skulu þeir síðar gefa skýrslu um kaup og sölu
                             sína á slíkum hlutum.
 Stjórnarmenn og framkvæmdastjórar mega ekki misnota aðstöðu sína í viðskiptum
             með hluti í félaginu eða félögum innan sömu samstæðu.
  44. gr. Félagsstjórn fer með málefni félagsins og skal annast um að skipulag
félags og starfsemi sé jafnan í réttu og góðu horfi. Sé framkvæmdastjóri ráðinn
fara félagsstjórn og framkvæmdastjóri með stjórn félagsins, sbr. 2. mgr. 41. gr.
  Framkvæmdastjóri annast daglegan rekstur félagsins og skal í þeim efnum fara
  eftir þeirri stefnu og fyrirmælum sem félagsstjórn hefur gefið. Hinn daglegi
rekstur tekur ekki til ráðstafana sem eru óvenjulegar eða mikils háttar. Slíkar
 ráðstafanir getur framkvæmdastjóri aðeins gert samkvæmt sérstakri heimild frá
  félagsstjórn nema ekki sé unnt að bíða ákvarðana félagsstjórnar án verulegs
    óhagræðis fyrir starfsemi félagsins. Í slíkum tilvikum skal félagsstjórn
                      tafarlaust tilkynnt um ráðstöfunina.
Félagsstjórn skal annast um að nægilegt eftirlit sé haft með bókhaldi og meðferð
 fjármuna félagsins. Ef ráðinn er framkvæmdastjóri skal hann sjá um að bókhald
félagsins sé fært í samræmi við lög og venjur og meðferð eigna félagsins sé með
                               tryggilegum hætti.
                Einungis félagsstjórn getur veitt prókúruumboð.
  45. gr. Þegar samstæða félaga er mynduð skal stjórn móðurfélags tilkynna það
 stjórn dótturfélagsins. Stjórn dótturfélags skal gefa móðurfélaginu allar þær
 upplýsingar sem nauðsynlegar eru varðandi mat á fjárhagsstöðu samstæðunnar og
                               starfsemi hennar.
   Móðurfélag skal gefa stjórn dótturfélags upplýsingar um málefni sem skipta
 dótturfélagið máli. Tilkynna skal stjórn dótturfélags fyrirhugaðar ákvarðanir
     sem skipta dótturfélagið máli áður en endanleg ákvarðanataka fer fram.
  46. gr. Félagsstjórn skal kjósa sér formann nema ákveðið sé í samþykktum að
hluthafafundur kjósi formann sérstaklega. Þó skal gæta ákvæða 3.7. mgr. 39. gr.
    um hlutfallskosningu. Ef atkvæði eru jöfn ræður hlutkesti. Ekki má kjósa
               framkvæmdastjóra félags sem stjórnarformann í því.
  Formaður kveður til stjórnarfunda og sér til þess að aðrir stjórnarmenn séu
    boðaðir til þeirra. Fund skal jafnan halda ef einhver stjórnarmanna eða
 framkvæmdastjóri krefst þess. Framkvæmdastjóri á sæti á fundum félagsstjórnar
   þótt hann sé ekki stjórnarmaður og hefur þar málfrelsi og tillögurétt nema
                félagsstjórn ákveði annað í einstökum tilvikum.
[Unnt er að halda stjórnarfundi með aðstoð rafrænna miðla að svo miklu leyti sem
 það samræmist framkvæmd verkefna félagsstjórnar. Þrátt fyrir ákvæði 1. málsl.
 getur stjórnarmaður eða framkvæmdastjóri krafist þess að stjórnarfundur verði
      haldinn með hefðbundnum hætti. Að öðru leyti gilda ákvæði laganna um
     stjórnarfundi og notkun rafrænna skjala eftir því sem við á um rafræna
               stjórnarfundi og samskipti í tengslum við þá.]^1)
 Um það sem gerist á stjórnarfundum skal haldin gerðabók sem undirrituð skal af
  þeim er fund sitja. Stjórnarmaður eða framkvæmdastjóri, sem er ekki sammála
      ákvörðun stjórnar, á rétt á að fá sérálit sitt skráð í gerðabókina.
    Félagsstjórn skal setja sér starfsreglur þar sem nánar skal kveðið á um
                        framkvæmd starfa stjórnarinnar.
 Ákvæði 1. og 2. mgr. gilda ekki ef stjórn félags er aðeins skipuð einum manni.
 Hann skal að jafnaði taka mikilvægar ákvarðanir í málefnum félagsins að höfðu
    samráði við framkvæmdastjóra og skráir þær í gerðabók félagsins, svo og
                    dagsetningar og annað sem máli skiptir.
                               ^1)L. 93/2006, 1. gr.
47. gr. Fjölskipuð félagsstjórn er ákvörðunarbær þegar meiri hluti stjórnarmanna
  sækir fund svo framarlega sem ekki eru gerðar strangari kröfur í samþykktum
 félags. Mikilvæga ákvörðun má þó ekki taka án þess að allir stjórnarmenn hafi
 haft tök á því að fjalla um málið sé þess kostur. Ef stjórnarmaður forfallast
   vegna veikinda, fjarveru o.þ.h. og valinn hefur verið varamaður skal honum
        veittur kostur á þátttöku í stjórnarfundum meðan forföllin vara.
 Einfaldur meiri hluti atkvæða ræður úrslitum á stjórnarfundum nema samþykktir
kveði á um annað. Í samþykktum má kveða svo á að atkvæði formanns ráði úrslitum
                            þegar atkvæði eru jöfn.
 48. gr. Stjórnarmaður eða framkvæmdastjóri má ekki taka þátt í meðferð máls um
     samningsgerð milli félagsins og hans, um málshöfðun gegn honum eða um
samningsgerð milli félagsins og þriðja manns eða málshöfðun gegn þriðja manni ef
hann hefur þar verulegra hagsmuna að gæta sem kunna að fara í bága við hagsmuni
félagsins. Skylt er stjórnarmanni og framkvæmdastjóra að upplýsa um slík atvik.
49. gr. Félagsstjórn kemur fram út á við fyrir hönd félags og ritar firma þess.
Félagsstjórn getur veitt stjórnarmönnum, framkvæmdastjórum eða öðrum heimild til
að rita firma félagsins svo framarlega sem öðruvísi er ekki ákveðið í samþykktum
þess. Ákvæði 42. og 48. gr. eiga við um þá er heimild hafa til ritunar firma og
                  ekki eru stjórnarmenn eða framkvæmdastjórar.
    Ritunarréttinn má takmarka á þann hátt að fleiri en einn fari með hann í
        sameiningu. Aðra takmörkun á ritunarrétti er ekki unnt að skrá.
Félagsstjórn getur hvenær sem er afturkallað heimild sem hún hefur veitt til að
                             rita firma félagsins.
 50. gr. Framkvæmdastjóri getur ávallt komið fram fyrir hönd félagsins í málum
             sem eru innan verksviðs hans samkvæmt ákvæðum 44. gr.
51. gr. Félagsstjórn, framkvæmdastjóri og aðrir þeir er hafa heimild til að koma
  fram fyrir hönd félagsins mega ekki gera nokkrar þær ráðstafanir sem ^1) eru
fallnar til þess að afla ákveðnum hluthöfum eða öðrum ótilhlýðilegra hagsmuna á
                    kostnað annarra hluthafa eða félagsins.
Félagsstjórn og framkvæmdastjóri mega ekki framfylgja ákvörðunum hluthafafundar
 eða annarra stjórnaraðila félagsins ef ákvarðanirnar eru ógildar vegna þess að
                þær brjóta í bága við lög eða félagssamþykktir.
    Sé aðeins einn hluthafi í einkahlutafélagi skulu samningar milli hans og
 félagsins færðir í gerðabók eða gerðir skriflega með öðrum hætti nema um sé að
  ræða samninga sem eru liður í daglegum viðskiptum og með venjulegum kjörum.
                              ^1)L. 68/2010, 20. gr.
  52. gr. Ef sá sem kemur fram fyrir hönd félags samkvæmt ákvæðum 49.50. gr.
       gerir löggerning fyrir hönd þess bindur sá gerningur félagið nema:
   1. hann hafi farið út fyrir þær takmarkanir á heimild sinni sem ákveðnar eru
                                í lögum þessum;
     2. hann hafi farið út fyrir takmarkanir á heimild sinni á annan hátt enda
    hafi viðsemjandi vitað eða mátt vita um heimildarskortinn og telja verði
              ósanngjarnt að viðsemjandinn haldi fram rétti sínum.
    Birting tilkynningar skv. 1. mgr. 125. gr. um tilgang félagsins samkvæmt
 samþykktum þess telst ein og sér ekki nægileg sönnun þess að viðsemjandi hafi
    vitað eða mátt vita um heimildarskortinn skv. 2. tölul. 1. mgr. greinar
                                   þessarar.
53. gr. Eftir að kjör eða tilnefning stjórnarmanna eða ráðning framkvæmdastjóra
hefur verið birt í Lögbirtingablaðinu í samræmi við 125. gr. getur félagið ekki
   borið fyrir sig gagnvart þriðja aðila ágalla við kjörið, tilnefninguna eða
      ráðninguna nema félagið sýni fram á að hann hafi vitað um ágallann.
             54. gr. Aðalfundur ákveður árlega laun stjórnarmanna.
           Félagsstjórn ákveður laun og starfskjör framkvæmdastjóra.
[54. gr. a. Félagsstjórn í félagi sem ber skylda til að kjósa sér endurskoðanda
  skv. 1.3. mgr. [3]98. gr. laga nr. 3/2006, um ársreikninga, skal samþykkja
 starfskjarastefnu félagsins varðandi laun og aðrar greiðslur til forstjóra og
        annarra æðstu stjórnenda félagsins, svo og stjórnarmanna þess. Í
   starfskjarastefnunni skulu koma fram grundvallaratriði varðandi starfskjör
 stjórnenda og stjórnarmanna og stefnu félags varðandi samninga við stjórnendur
og stjórnarmenn. Jafnframt skal koma þar fram hvort og þá við hvaða aðstæður og
innan hvaða ramma heimilt sé að greiða eða umbuna stjórnendum og stjórnarmönnum
                    til viðbótar grunnlaunum, m.a. í formi:
                               a. afhendingar hluta;
                           b. árangurstengdra greiðslna;
    c. hluta, kaup- og söluréttar, forkaupsréttar og annars konar greiðslna sem
 tengdar eru hlutum í félaginu eða þróun verðs á hlutum í félaginu [(tekur ekki
                til stjórnarmanna, sbr. 5. tölul. 2. mgr.)];^1)
      d. lánasamninga (þar undir sérstök lánskjör), enda séu þeir heimilaðir
                        samkvæmt þessum eða öðrum lögum;
                               e. lífeyrissamninga;
                              f. starfslokasamninga.
   [Við gerð starfskjarastefnu skal miða við eftirfarandi grundvallaratriði:
     1. Takmörk skulu vera á breytilegum starfskjaraþáttum sem tengjast skulu
 fyrir fram ákveðnum og mælanlegum árangursviðmiðunum þar sem langtímahagsmunir
                           félags eru hafðir í huga.
    2. Fresta skal greiðslu vegna breytilegra starfskjaraþátta í hæfilegan tíma
   og gera ráð fyrir endurgreiðslu ef greiðslur hafa verið inntar af hendi á
                    grundvelli bersýnilega ónákvæmra gagna.
     3. Starfslokagreiðslur skulu ekki fara fram úr ákveðinni fjárhæð og ekki
  miðast við meira en tveggja ára laun. Starfslokagreiðslurnar skulu ekki fara
             fram ef starfslok verða vegna ófullnægjandi árangurs.
    4. Hlutir skulu ekki afhentir fyrr en a.m.k. þremur árum eftir að unnið er
 til þeirra. Þá má eigi neyta kaupréttar á hlutum fyrr en að loknum þriggja ára
         biðtíma. Ákveðið hlutfall af hlutum skal geyma til starfsloka.
    5. Stjórnarmenn skulu ekki njóta hluta, kaup- og söluréttar, forkaupsréttar
 og annars konar greiðslna sem eru tengdar hlutum í félaginu eða þróun verðs á
                             hlutum í félaginu.]^1)
Starfskjarastefnan er bindandi fyrir félagsstjórnina að því er varðar greiðslur
   skv. c-lið 1. mgr. Að öðru leyti er starfskjarastefnan leiðbeinandi fyrir
félagsstjórnina nema ákveðið hafi verið í samþykktum félagsins að hún skuli vera
bindandi. Félagsstjórnin skal birta starfskjarastefnuna í tengslum við aðalfund
 félagsins. Félagsstjórnin skal jafnframt upplýsa viðsemjendur sína um það hvað
   felist í starfskjarastefnunni, þar á meðal að hvaða leyti hún sé bindandi.
 Starfskjarastefnan skal samþykkt á aðalfundi félagsins, með eða án breytinga.
     Þar skal félagsstjórn jafnframt gera grein fyrir kjörum stjórnenda og
 stjórnarmanna félags og áætluðum kostnaði vegna kaupréttaráætlana og skýra frá
                    framkvæmd samþykktrar starfskjarastefnu.
   Ef félagsstjórn víkur frá starfskjarastefnunni skal það rökstutt í hverju
                tilviki fyrir sig í gerðabók félagsstjórnar.]^2)
                   ^1)L. 68/2010, 21. gr. ^2)L. 93/2006, 2. gr.

                           X. kafli. Hluthafafundir.
 55. gr. Hluthafafundur fer með æðsta vald í málefnum einkahlutafélags samkvæmt
                     því sem lög og samþykktir þess ákveða.
 Hluthafar fara með ákvörðunarvald sitt í málefnum félagsins á hluthafafundum.
  Þetta á þó ekki við um einkahlutafélag eins aðila. Þar kemur hluthafi í stað
 hluthafafundar, tekur sjálfur ákvarðanir fyrir hönd félagsins og skráir þær í
                                   gerðabók.
     Öllum hluthöfum er heimilt að sækja hluthafafund og taka þar til máls.
[55. gr. a. Ef ekki er kveðið á um annað í samþykktum félags getur félagsstjórn
  ákveðið að hluthafar geti tekið þátt í hluthafafundum rafrænt, þ.m.t. greitt
                      atkvæði, án þess að vera á staðnum.
 Hluthafafundur getur ákveðið að hluthafafundur verði aðeins haldinn rafrænt. Í
ákvörðuninni skal koma fram hvernig nota á rafræna miðla í tengslum við þátttöku
í hluthafafundinum. Ákvörðunina skal taka upp í samþykktir félagsins. Ákvæði 68.
                gr. gilda um ákvörðunina og breytingar á henni.
   Félagsstjórn ákveður hvaða kröfur skuli gerðar til tæknibúnaðar til nota á
 hluthafafundum sem haldnir eru rafrænt, að hluta eða öllu leyti. Í fundarboði
 til hluthafafundar skulu koma fram upplýsingar um tæknibúnað auk upplýsinga um
 það hvernig hluthafar geta tilkynnt um rafræna þátttöku sína og hvar þeir geta
      nálgast upplýsingar um framkvæmd rafrænnar þátttöku í hluthafafundi.
 Skilyrði þess að haldinn verði rafrænn hluthafafundur er að félagsstjórn sjái
til þess að fundurinn geti farið fram á öruggan hátt. Skulu þau tæki, sem notuð
eru, vera þannig gerð að tryggt sé að uppfyllt séu lagaskilyrði sem gerð eru til
 hluthafafundar, þ.m.t. réttur hluthafa til að sækja hluthafafund, taka þar til
   máls og greiða atkvæði. Tæknibúnaðurinn skal jafnframt gera það kleift að
staðfesta með öruggum hætti hvaða hluthafar sækja fundinn og hvaða atkvæðisrétt
                   þeir hafa auk niðurstöðu atkvæðagreiðslna.
      Hluthafafundur getur ákveðið að hluthafar, sem taka þátt í rafrænum
hluthafafundi, skuli leggja fram spurningar um dagskrá eða framlögð skjöl o.fl.,
  sem tengjast hluthafafundinum, innan frests sem ákveðinn skal í samþykktum.
 Ákvörðun hluthafafundar skal tekin upp í samþykktir félagsins. Ákvæði 68. gr.
                  gilda um ákvörðunina og breytingar á henni.
Að öðru leyti gilda ákvæði laga þessara um hluthafafundi eftir því sem við á um
                           rafræna hluthafafundi.]^1)
                               ^1)L. 93/2006, 3. gr.
       [55. gr. b. Hluthafafundur getur tekið ákvörðun um notkun rafrænna
skjalasamskipta og rafpósts í samskiptum milli félagsins og hluthafa þess í stað
   þess að senda eða leggja fram skjöl rituð á pappír. Unnt er að nota rafræn
  samskipti milli félagsins og hluthafa þess þrátt fyrir formkröfur sem gerðar
       hafa verið í ákvörðunum varðandi viðkomandi skjöl og tilkynningar.
    Í ákvörðun á grundvelli 1. mgr. skal koma fram til hvaða tilkynninga og
    samskipta ákvörðunin nær og hvernig heimilt eða skylt er að nota rafræn
   samskipti. Einnig skal koma fram í ákvörðuninni hvar hluthafar geta fundið
  upplýsingar um framkvæmd rafrænna samskipta og þær kröfur sem gerðar eru til
                                 tæknibúnaðar.
 Ákvörðun hluthafafundar á grundvelli 1. og 2. mgr. skal tekin upp í samþykktir
     félagsins. Ákvæði 68. gr. gilda um ákvörðunina og breytingar á henni.
  Þótt hluthafafundur hafi ekki tekið ákvörðun um að taka upp rafræn samskipti
   milli félagsins og hluthafa á grundvelli 1. mgr. er heimilt að nota rafræn
     samskipti á milli félagsins og þeirra hluthafa sem samið hafa um það.
Þar sem lög kveða á um að tilkynningar félagsins, m.a. til hluthafa, skuli vera
    með opinberri innköllun eða tilkynningu í Lögbirtingablaði geta rafrænar
         tilkynningar á grundvelli 1. mgr. ekki komið í stað þess.]^1)
                               ^1)L. 93/2006, 3. gr.
  56. gr. Hluthafi getur látið umboðsmann sækja hluthafafund fyrir sína hönd.
  Hluthafa er heimilt að sækja fund ásamt ráðgjafa. Ráðgjafi hefur hvorki ^1)
   tillögurétt né atkvæðisrétt á hluthafafundum. [Hluthafa er heimilt að gefa
                   ráðgjafa sínum orðið fyrir sína hönd.]^1)
     Umboðsmaður skal leggja fram [skriflegt eða rafrænt umboð og skal það
 dagsett].^2) Umboð gildir aldrei lengur en [eitt]^1) ár frá dagsetningu þess.
                        Það má afturkalla hvenær sem er.
                   ^1)L. 68/2010, 22. gr. ^2)L. 126/2009, 4. gr.
    57. gr. Hver hlutur veitir atkvæðisrétt. Í félagssamþykktum má ákveða að
 tilteknir hlutir skuli hafa aukið atkvæðagildi og hlutir megi jafnvel vera án
                                atkvæðisréttar.
Í félagssamþykktum má ákveða að enginn geti farið með fyrir sjálfs sín hönd eða
         annarra nema takmarkaðan hluta samanlagðra atkvæða í félaginu.
    Eigin hlutir félags og hlutir sem dótturfélag á í móðurfélagi njóta ekki
 atkvæðisréttar. Slíkir hlutir skulu ekki taldir með þegar krafist er samþykkis
allra hluthafa, ákveðins meiri hluta alls hlutafjár eða þess sem farið er með á
                                 hluthafafundi.
Óheimilt er hluthafa sjálfum, með umboðsmanni eða sem umboðsmaður fyrir aðra, að
 taka þátt í atkvæðagreiðslu á hluthafafundi um málsókn gegn sjálfum sér eða um
 ábyrgð sína gagnvart félaginu. Sama á við um málsókn gegn öðrum eða um ábyrgð
   annarra ef hluthafi hefur þar verulegra hagsmuna að gæta sem kynnu að vera
                         andstæðir hagsmunum félagsins.
58. gr. Hluthafafund skal halda á heimili félags nema félagssamþykktir kveði svo
 á að fund skuli eða megi halda á öðrum stað. Heimilt er að halda hluthafafund
          annars staðar ef slíkt er nauðsynlegt af sérstökum ástæðum.
   59. gr. Aðalfund skal halda eftir því sem félagssamþykktir ákveða, þó eigi
  sjaldnar en einu sinni á ári og aldrei síðar en innan átta mánaða frá lokum
    hvers reikningsárs. Á aðalfundi skal leggja fram ársreikning og skýrslu
   endurskoðenda eða skoðunarmanna. Í móðurfélagi skal enn fremur leggja fram
                               samstæðureikning.
                       Á aðalfundi skal taka ákvörðun um:
                           a. staðfestingu ársreiknings;
       [b. hvernig fara skuli með hagnað eða tap félagsins á reikningsárinu;
    c. tillögu félagsstjórnar um starfskjarastefnu félags sem ber skylda til að
 kjósa sér endurskoðanda, sbr. 54. gr. a, varðandi laun og aðrar greiðslur til
   forstjóra og annarra æðstu stjórnenda félagsins, svo og stjórnarmanna];^1)
     [d. ]^1) önnur þau mál er heyra undir aðalfund samkvæmt félagssamþykktum.
Ef hluthafar, sem ráða yfir minnst ^1/3 hlutafjárins, krefjast þess skriflega á
 aðalfundi skal fresta ákvörðunum um málefni þau sem greinir í a- og b-liðum 2.
 mgr. til framhaldsaðalfundar sem haldinn skal í fyrsta lagi einum mánuði og í
  síðasta lagi tveimur mánuðum síðar. Frekari frests er ekki unnt að krefjast.
       Sé hluthafi einn skal hann taka ákvarðanir samkvæmt þessari grein.
                               ^1)L. 93/2006, 4. gr.
 60. gr. Aukafund skal halda þegar félagsstjórn telur þess þörf. Boða skal til
  aukafundar innan fjórtán daga ef hluthafar, sem ráða yfir minnst [^1/20]^1)
 hlutafjárins, krefjast þess skriflega og greina fundarefni enda sé lægra mark
                        ekki ákveðið í félagssamþykktum.
                              ^1)L. 68/2010, 23. gr.
   61. gr. Hver hluthafi á rétt á því að fá ákveðið mál tekið til meðferðar á
    hluthafafundi ef hann [gerir skriflega eða rafræna kröfu]^1) um það til
   félagsstjórnar með það miklum fyrirvara að unnt sé að taka málið á dagskrá
                                   fundarins.
                              ^1)L. 126/2009, 5. gr.
              62. gr. Félagsstjórn annast boðun til hluthafafunda.
 Ef félagið hefur enga starfandi stjórn eða félagsstjórn lætur hjá líða að boða
til hluthafafundar sem halda skal samkvæmt lögum, félagssamþykktum eða ákvörðun
  hluthafafundar skal [ráðherra]^1) láta boða til fundarins ef stjórnarmaður,
    framkvæmdastjóri, endurskoðandi, skoðunarmaður eða hluthafi krefst þess.
 Umboðsmaður [ráðherra]^1) skal stýra hluthafafundum sem [hann]^1) hefur látið
   boða til, sbr. 3. mgr. 65. gr., og er félagsstjórn skylt að afhenda honum
            hlutaskrá, fundargerðabók og endurskoðunarbók félagsins.
 Ríkissjóður greiðir til bráðabirgða kostnað vegna fundarins. Heimilt er þó að
  setja það skilyrði að sá er biður um boðun til fundar setji tryggingu fyrir
   greiðslu kostnaðar. Félagið ber kostnaðinn endanlega. Greiði félagið ekki
  reikning innan þriggja mánaða frá dagsetningu hans glatar fundarbeiðandi þó
              tryggingarfé sínu en á í þess stað kröfu á félagið.
      [Þrátt fyrir ákvæði 55. gr. a getur ráðherra ákveðið að halda skuli
   hluthafafund, sem ráðherra boðar til skv. 2. mgr., á hefðbundinn hátt.]^2)
                    ^1)L. 43/1997, 3. gr. ^2)L. 93/2006, 5. gr.
63. gr. Boða skal til hluthafafundar lengst fjórum vikum fyrir fund og, sé ekki
   mælt fyrir um lengri frest í félagssamþykktum, skemmst viku fyrir fund. Sé
    samþykkt að fresta hluthafafundi um meira en fjórar vikur skal boða til
       framhaldsfundarins. Ef gildi ákvörðunar hluthafafundar er samkvæmt
félagssamþykktum háð samþykki tveggja funda skal boðun til síðari fundarins ekki
  fara fram fyrr en fyrri fundurinn hefur verið haldinn. Í því fundarboði skal
                        greina ákvörðun fyrri fundarins.
 Boða skal til funda með þeim hætti sem félagssamþykktir ákveða. Boðun skal þó
  vera skrifleg til allra þeirra hluthafa sem þess hafa óskað og skráðir eru í
                                   hlutaskrá.
 Í fundarboði skal greina málefni þau sem taka á til meðferðar á hluthafafundi.
  Ef taka á til meðferðar á fundinum tillögu til breytinga á samþykktum félags
                skal greina meginefni tillögunnar í fundarboði.
 Viku fyrir hluthafafund hið skemmsta skulu dagskrá og endanlegar tillögur, svo
og ársreikningur (í móðurfélagi einnig samstæðureikningur), skýrsla stjórnar og
    skýrsla endurskoðenda [eða skoðunarmanna auk tillagna félagsstjórnar um
starfskjarastefnu í félögum sem ber skylda til að kjósa sér endurskoðanda, sbr.
54. gr. a, sé um aðalfund að ræða],^1) lagðar fram skráðum hluthöfum til sýnis á
skrifstofu félags og samtímis sendar sérhverjum skráðum hluthafa sem þess óskar.
Falla má frá formreglum 1.4. mgr. ef allir hluthafar sækja hluthafafund og eru
                                sammála um það.
                               ^1)L. 93/2006, 6. gr.
 64. gr. Mál, sem hafa ekki verið greind í dagskrá hluthafafundar, er ekki unnt
 að taka til endanlegrar úrlausnar á fundinum nema með samþykki allra hluthafa
 félagsins en gera má um þau ályktun til leiðbeiningar fyrir félagsstjórn. Þótt
 mála hafi ekki verið getið í dagskrá er það því ekki til fyrirstöðu að ákveðið
  sé að boða til aukafundar til að fjalla um þau auk þess sem aðalfundur getur
 ávallt afgreitt mál sem skylt er að taka þar til meðferðar samkvæmt lögum eða
                               félagssamþykktum.
 65. gr. Hluthafafundi stýrir fundarstjóri. Fundurinn kýs fundarstjóra úr hópi
          hluthafa eða annarra nema félagssamþykktir kveði á um annað.
 Formaður félagsstjórnar eða annar, sem stjórnin nefnir til, setur hluthafafund
                        og stjórnar kjöri fundarstjóra.
      Sé boðað til hluthafafundar skv. 2. mgr. 62. gr. ákveður umboðsmaður
                          [ráðherra]^1) fundarstjóra.
   Þegar fundur hefur verið settur skal gerð skrá yfir hluthafa og umboðsmenn
  hluthafa er fund sækja til þess að ljóst sé hversu mörgum hlutum og atkvæðum
  hver þeirra ræður yfir. Skrá þessi skal notuð þar til hluthafafundur kann að
                                 breyta henni.
     Fundarstjóri skal láta kjósa fundarritara sem heldur fundargerðabók. Í
       fundargerðabók skal skrá ákvarðanir hluthafafundar ásamt úrslitum
    atkvæðagreiðslna. Skrá yfir viðstadda hluthafa og umboðsmenn skal færð í
fundargerðabók eða fylgja henni. Fundargerð skal lesa upphátt fyrir fundarlok og
    skrá þar athugasemdir sem fram koma. Fundarstjóri og fundarritari skulu
                           undirrita fundargerðabók.
 Í síðasta lagi fjórtán dögum eftir hluthafafund skulu hluthafar eiga aðgang að
  fundargerðabók eða staðfestu endurriti fundargerðar á skrifstofu félagsins.
              Fundargerðabók skal varðveitt með tryggilegum hætti.
                               ^1)L. 43/1997, 4. gr.
  66. gr. Þegar hluthafi krefst þess og slíkt má verða án [verulegs]^1) tjóns
  fyrir félagið að mati félagsstjórnar skulu félagsstjórn og framkvæmdastjóri
leggja fram á hluthafafundi upplýsingar um þau málefni sem skipta máli um mat á
ársreikningi félagsins og stöðu þess að öðru leyti eða áhrif geta haft á afstöðu
   hluthafa til mála er ákvörðun á að taka um á fundinum. Upplýsingaskyldan á
         einnig við um samband félagsins við félög innan sömu samstæðu.
 Ef upplýsingar eru ekki tiltækar á hluthafafundi skulu hluthafar innan fjórtán
daga þar frá eiga aðgang að skriflegum upplýsingum hjá félaginu og einnig skulu
                 þær sendar þeim hluthöfum er þess hafa óskað.
                              ^1)L. 68/2010, 24. gr.
   67. gr. Einfaldur meiri hluti atkvæða ræður úrslitum á hluthafafundi nema
    öðruvísi sé mælt í lögum eða félagssamþykktum. Nú verða atkvæði jöfn við
  kosningar í félaginu og ræður þá hlutkesti úrslitum nema annað sé ákveðið í
                               félagssamþykktum.
 68. gr. Ákvörðun um breytingu félagssamþykkta skal tekin á hluthafafundi nema
 stjórn hafi heimild til að breyta samþykktum samkvæmt lögum þessum. Ákvörðunin
    verður því aðeins gild að hún hljóti samþykki minnst ^2/3 hluta greiddra
    atkvæða, svo og samþykki hluthafa sem ráða yfir minnst ^2/3 hlutum þess
 hlutafjár sem farið er með atkvæði fyrir á hluthafafundinum. [Í þeim tilvikum,
   sem fjallað er um í 2. mgr. 55. gr. a og 3. mgr. 55. gr. b, er það einnig
   skilyrði fyrir breytingum félagssamþykkta að hluthafar, sem ráða yfir ^1/4
 hlutafjárins, greiði ekki atkvæði gegn ákvörðuninni.]^1) Ákvörðun skal að öðru
 leyti uppfylla frekari fyrirmæli er félagssamþykktir kunna að kveða á um, auk
                         hinna sérstöku ákvæða 69. gr.
       Samþykkt um breytingu á samþykktum einkahlutafélags skal tilkynnt
 hlutafélagaskrá þegar í stað og eigi öðlast breytingin gildi fyrr en hún hefur
                                  verið skráð.
                               ^1)L. 93/2006, 7. gr.
   69. gr. Samþykki allra hluthafa þarf til þess að ákvarðanir um eftirtaldar
                  breytingar á félagssamþykktum verði gildar:
    1. að skerða rétt hluthafa til arðgreiðslu eða annarrar úthlutunar úr hendi
                  félagsins, öðrum en hluthöfum til hagsbóta;
               2. að auka skuldbindingar hluthafa gagnvart félaginu;
    3. að takmarka heimild hluthafa til meðferðar á hlutum sínum eftir ákvæðum
 14. og 15. gr. eða skylda hluthafa til að þola lausn á hlutum sínum án þess að
                         um slit félagsins sé að ræða.
Ákvörðun um breytingu á félagssamþykktum, sem skerðir rétt hluthafa til arðs eða
annarrar greiðslu af eignum félagsins án þess þó að 1. tölul. 1. mgr. eigi við,
   er því aðeins gild að hluthafar, sem ráða yfir meira en ^9/10 hlutum þess
hlutafjár sem farið er með atkvæði fyrir á hluthafafundi, gjaldi henni jákvæði.
  Ákvörðun um breytingu á félagssamþykktum, sem raskar réttarsambandinu milli
 hluthafa, er því aðeins gild að þeir hluthafar, sem sæta eiga réttarskerðingu,
  gjaldi henni jákvæði. Nú eru fleiri en einn hlutaflokkur í félaginu og er þá
 unnt að gera breytingu á félagssamþykktum sem veldur röskun á réttarsambandinu
milli hlutaflokkanna ef hluthafar, sem eiga meira en ^9/10 hluta hlutafjár þess
  hlutaflokks er sæta skal skerðingu og farið er með atkvæði fyrir á fundi og
    meira en helming þess hlutaflokks í heild, gjalda breytingunni jákvæði.
70. gr. Hluthafafundur má ekki taka ákvörðun sem ^1) er fallin til þess að afla
ákveðnum hluthöfum eða öðrum ótilhlýðilegra hagsmuna á kostnað annarra hluthafa
                                 eða félagsins.
                              ^1)L. 68/2010, 25. gr.
    [70. gr. a. Samningur milli félagsins og hluthafa, móðurfélags hluthafa,
  stjórnarmanns eða framkvæmdastjóra félagsins, sem nemur að raunvirði minnst
 ^1/10 hlutafjárins á undirritunartíma samningsins, bindur eigi félagið nema að
            fengnu samþykki hluthafafundar. Þetta gildir þó ekki um:
   1. Samninga sem gerðir hafa verið í samræmi við reglur 5.6. gr., 6. gr. a 
  6. gr. b og 26. gr. um öflun skýrslu við stofnun félags og hlutafjárhækkun.
   2. Samninga og ákvarðanir um laun og starfskjör æðstu stjórnenda skv. 54. gr.
                                 og 54. gr. a.
      3. Samninga um framsal fjármálagerninga samkvæmt skráðu gengi þeirra á
                          skipulegum verðbréfamarkaði.
    4. Samninga sem gerðir eru í tengslum við venjulegan rekstur félags og hafa
   að geyma verð og aðra skilmála sem eðlilegt er að séu í slíkum samningum.
         5. Samninga undir almennu lágmarki hlutafjár í einkahlutafélögum.
Falli samningur undir þessa grein er félagsstjórn skylt að afla skýrslu skv. 5.
 gr., sbr. 6. gr. og 6. gr. a  6. gr. b. Skýrslan skal geyma yfirlýsingu þess
  efnis að samræmi sé milli greiðslu félagsins og þess endurgjalds sem félagið
     fær, sbr. 5. tölul. 2. mgr. 5. gr. Skýrslan skal fylgja fundarboði til
                  hluthafafundar og skal send hlutafélagaskrá.
 Sé samningur ekki bindandi fyrir félagið skulu greiðslur ganga til baka að því
marki sem þær hafa verið inntar af hendi. Ákvæði 77. gr. gilda eftir því sem við
                                       á.
Ákvæði 1.3. mgr. gilda einnig um samninga er félag hefur gert við aðila sem er
nákominn hluthafa eða nákominn móðurfélagi hluthafa eða einhvern sem kemur fram
 samkvæmt samningi eða með öðrum hætti með heimild einhverra þeirra sem nefndir
             eru í 1. mgr. Með nákomnum í þessari grein er átt við:
   1. Hjón og þá sem búa í óvígðri sambúð, aðila í staðfestri samvist eða aðila
                               í skráðri sambúð.
       2. Þá sem eru skyldir í beinan legg eða fyrsta legg til hliðar en með
skyldleika er í þessu sambandi einnig átt við tengsl sem skapast við ættleiðingu
                                  eða fóstur.
      3. Þá sem tengjast með hjúskap, óvígðri sambúð, staðfestri samvist eða
             skráðri sambúð með sama hætti og um ræðir í 2. tölul.
    4. Félag sem viðkomandi sjálfur eða einhver þeirra sem nefndir eru í 1.3.
           tölul. hefur yfirráð yfir í skilningi 2. gr. laganna.]^1)
                              ^1)L. 68/2010, 26. gr.
  71. gr. Hluthafi, stjórnarmaður eða framkvæmdastjóri getur höfðað mál vegna
ákvörðunar hluthafafundar sem hefur verið tekin með ólögmætum hætti eða brýtur í
                  bága við lög þessi eða samþykktir félagsins.
 Mál skal höfða innan þriggja mánaða frá því að ákvörðun var tekin, ella telst
                                   hún gild.
                         Ákvæði 2. mgr. eiga ekki við:
       a. þegar ákvörðunin er ólögleg, jafnvel með samþykki allra hluthafa;
     b. þegar krafist er samþykkis allra eða tiltekinna hluthafa, til þess að
            ákvörðun öðlist gildi, og slíkt samþykki er ekki fengið;
   c. þegar boðun til hluthafafundar hefur ekki farið fram eða reglna þeirra sem
        um fundarboðun gilda hefur í verulegum atriðum ekki verið gætt;
   d. þegar sá hluthafi, sem höfðað hefur mál eftir að frestur sá sem tiltekinn
 er í 2. mgr. er útrunninn en þó innan tveggja ára eftir að ákvörðun var tekin,
hefur haft frambærilega ástæðu til að draga málshöfðun og beiting ákvæða 2. mgr.
                          yrði bersýnilega ósanngjörn.
Nú verða úrslit í dómsmáli þau að ákvörðun hluthafafundar telst ógild og skal þá
 ómerkja ákvörðunina eða breyta henni. Breyting á ákvörðun hluthafafundar er þó
  einungis unnt að gera að þess sé krafist og það sé á færi dómsins að ákveða
 hvers efnis ákvörðunin hefði réttilega átt að vera. Dómur í slíku máli bindur
  einnig þá hluthafa er ekki hafa staðið að málshöfðun. Endurrit dóma í slíkum
málum skal senda hlutafélagaskrá og þar skráð niðurstaða þeirra ef ástæða þykir
                                      til.

                        XI. kafli. Sérstakar rannsóknir.
 72. gr. Hluthafi getur á aðalfundi eða öðrum hluthafafundi, þar sem málið er á
   dagskrá, komið fram með tillögu um að fram fari rannsókn á stofnun félags,
  tilgreindum atriðum varðandi starfsemi þess eða ákveðnum þáttum bókhalds eða
     ársreiknings. Hljóti tillagan fylgi hluthafahóps sem ræður yfir minnst
  [^1/10]^1) hlutafjárins getur hluthafi í síðasta lagi einum mánuði frá lokum
      fundarins farið þess á leit við [ráðherra]^2) að [hann]^2) tilnefni
 rannsóknarmenn. Tilmælin skal taka til greina svo framarlega sem [ráðherra]^2)
telur nægilegar ástæður til þeirra. [Ráðherra]^2) skal gefa stjórn félagsins og
endurskoðendum þess og, þegar við á, þeim sem málið varðar tækifæri til að láta
í ljós álit sitt um kröfuna áður en [hann]^2) tekur ákvörðun sína. [Ráðherra]^2)
    ákveður fjölda rannsóknarmanna en meðal þeirra skulu vera bæði löggiltur
                         endurskoðandi og lögfræðingur.
      Ákvæði laga um ársreikninga um hæfisskilyrði, aðstöðu, fundarsetu og
       upplýsingagjöf til endurskoðenda eða skoðunarmanna gilda einnig um
                      rannsóknarmenn eftir því sem við á.
 Rannsóknarmennirnir skulu gefa skriflega skýrslu til hluthafafunda. Þeir skulu
 fá greidda þóknun frá félaginu og skal hún ákveðin af [ráðherra].^2) [Ráðherra
 er í þess stað heimilt að setja það skilyrði að sá er biður um rannsókn skuli
 setja tryggingu fyrir greiðslu kostnaðar. Félagið ber þá kostnaðinn endanlega.
 Greiði félagið ekki reikning innan þriggja mánaða frá dagsetningu hans glatar
 rannsóknarbeiðandi þó tryggingarfé sínu en á í þess stað kröfu á félagið.]^3)
Skýrsla rannsóknarmanna skal liggja frammi til sýnis fyrir hluthafa á skrifstofu
         félagsins í skemmsta lagi [tvær vikur]^3) fyrir hluthafafund.
        ^1)L. 93/2006, 8. gr. ^2)L. 43/1997, 5. gr. ^3)L. 68/2010, 27. gr.

                   XII. kafli. Arðsúthlutun, varasjóðir o.fl.
73. gr. Óheimilt er að úthluta af fjármunum félagsins til hluthafa nema það fari
 fram eftir reglum um úthlutun arðs sem endurgreiðsla vegna lækkunar hlutafjár
                      eða varasjóðs eða vegna félagsslita.
  74. gr. Einungis er heimilt að úthluta sem arði hagnaði samkvæmt samþykktum
ársreikningi síðasta reikningsárs, yfirfærðum hagnaði frá fyrri árum og frjálsum
sjóðum eftir að dregið hefur verið frá tap sem ekki hefur verið jafnað og það fé
  sem samkvæmt lögum eða félagssamþykktum skal lagt í varasjóð eða til annarra
                                   þarfa. ^1)
   Í móðurfélagi er óheimilt að úthluta það miklum arði að andstætt sé góðum
rekstrarvenjum með tilliti til fjárhagsstöðu samstæðunnar enda þótt arðsúthlutun
                               sé annars heimil.
                               ^1)L. 31/1997, 3. gr.
 75. gr. Minnst tíu hundraðshluta þess hagnaðar, sem ekki fer til þess að jafna
 hugsanlegt tap fyrri ára og ekki er lagt í aðra lögbundna sjóði, skal leggja í
 varasjóð uns hann nemur tíu hundraðshlutum hlutafjárins. Þegar því marki hefur
verið náð skulu framlög vera minnst fimm hundraðshlutar þar til sjóðurinn nemur
^1/4 hlutafjárins. Í félagssamþykktum er unnt að mæla fyrir um skyldu til hærri
                                   framlaga.
Ef félagi hefur verið greitt meira en nafnverð fyrir hluti þegar það var stofnað
   eða hlutafé þess hækkað skal fé það sem greitt var umfram nafnverð [fært á
 yfirverðsreikning innborgaðs hlutafjár samkvæmt lögum um ársreikninga],^1) að
 frádregnum kostnaði af stofnun félagsins eða hækkun hlutafjárins. Einnig skal
lagt í varasjóð það fé sem félagið hefur fengið vegna sölu jöfnunarhluta sem er
                                  ekki vitjað.
   Heimilt er að nota varasjóð til að jafna tap sem ekki er unnt að jafna með
færslu úr öðrum sjóðum. Nú nemur varasjóður meiru en ^1/4 hlutafjárins og er þá
   heimilt að nota upphæð þá sem umfram er til þess að hækka hlutaféð eða, sé
                   fyrirmæla 36. gr. gætt, til annarra þarfa.
                               ^1)L. 52/2003, 5. gr.
  76. gr. Hluthafafundur tekur ákvörðun um úthlutun arðs eftir að félagsstjórn
 hefur lagt fram tillögur um það efni. Ekki má ákveða að úthluta meiri arði en
                     félagsstjórn leggur til eða samþykkir.
 Hluthafar, sem eiga samtals minnst ^1/10 hlutafjárins, eiga á aðalfundi kröfu
     til þess, sé krafan tilkynnt félagsstjórn samkvæmt ákvæðum 61. gr., að
   aðalfundur taki ákvörðun um að úthluta sem arði fjárhæð sem nemur allt að
 fjórðungi þess sem eftir stendur af árshagnaði þegar tap fyrri ára hefur verið
  jafnað og það dregið frá sem samkvæmt lögum eða félagssamþykktum skal lagt í
 varasjóð eða sem af öðrum ástæðum er ekki unnt að úthluta sem arði. Þó er ekki
unnt að krefjast þess að meira sé úthlutað en sem nemur tveim hundraðshlutum af
                              eigin fé félagsins.
Gjalddagi arðs skal ekki vera síðar en sex mánuðum eftir að ákvörðun um úthlutun
                            hans hefur verið tekin.
77. gr. Ef greiðsla til hluthafa hefur farið fram andstætt ákvæðum laga þessara
 skal hann endurgreiða það sem hann hefur tekið við með vöxtum er séu jafnháir
 hæstu vöxtum á almennum sparisjóðsreikningum. Þetta gildir þó ekki um úthlutun
    arðs ef hluthafinn hvorki vissi né mátti vita að greiðslan var ólögmæt.
Nú kemur í ljós að féð fæst ekki endurgreitt og skulu þá þeir sem átt hafa þátt
í ákvörðun um greiðsluna og framkvæmd hennar eða í gerð eða samþykkt hinna röngu
             reikningsskila bera ábyrgð eftir ákvæðum 108.110. gr.
    78. gr. Hluthafafundur getur ákveðið að gefa af fjármunum félagsins til
almenningsheilla, mannúðarmála eða í hliðstæðum tilgangi að svo miklu leyti sem
  slíkt telst hæfilegt með hliðsjón af tilganginum með gjöfinni, fjárhagsstöðu
                      félagsins og atvikum að öðru leyti.
Félagsstjórn er heimilt að verja smávægilegum fjárhæðum miðað við fjárhagsstöðu
                 félagsins í sama skyni sem um getur í 1. mgr.
 79. gr. Einkahlutafélagi er hvorki heimilt að veita hluthöfum, stjórnarmönnum
  eða framkvæmdastjórum félagsins eða móðurfélags þess lán né setja tryggingu
   fyrir þá. Félagi er einnig óheimilt að veita þeim lán eða setja fyrir þann
  tryggingu sem giftur er eða í óvígðri sambúð með aðila skv. 1. málsl. eða er
skyldur honum að feðgatali eða niðja ellegar stendur hlutaðeigandi að öðru leyti
   sérstaklega nærri. Ákvæði þessarar málsgreinar taka þó ekki til venjulegra
                                 viðskiptalána.
Einkahlutafélag má ekki veita lán til að fjármagna kaup á hlutum í félaginu eða
 móðurfélagi þess hvort heldur móðurfélagið er einkahlutafélag eða hlutafélag.
Einkahlutafélag má heldur ekki leggja fram fé né setja tryggingu í tengslum við
 slík kaup. [Ákvæði 1.2. málsl. eiga þó ekki við um kaup starfsmanna félagsins
  eða tengds félags á hlutum eða kaup á hlutum fyrir þá. Gætt skal ákvæða 74.
                                    gr.]^1)
 Trygging félagsins, sem sett er fyrir áðurnefnda aðila í bága við ákvæði 1. og
2. mgr., er þó bindandi nema viðsemjandi hafi vitað eða mátt vita að tryggingin
                    hafi verið sett andstætt þessum ákvæðum.
  Ef félagið hefur innt af hendi greiðslur í tengslum við ráðstafanir sem eru
        andstæðar 1. og 2. mgr. skal endurgreiða þær með dráttarvöxtum.
 Ef ekki er unnt að endurgreiða féð eða afturkalla tryggingu eru þeir sem gerðu
     eða framkvæmdu síðar ráðstafanir skv. 1. og 2. mgr. ábyrgir fyrir tapi
                                   félagsins.
    Ákvæði 1. og 2. mgr. eiga ekki við um lán og framlag til móðurfélags og
                  tryggingu fyrir skuldbindingum móðurfélags.
     Ákvæðum 1. og 2. mgr. verður ekki beitt um innlánsstofnanir eða aðrar
                               fjármálastofnanir.
   Í gerðabók félagsstjórnar skal getið sérhvers láns, framlags og tryggingar
                            samkvæmt þessari grein.
                               ^1)L. 31/1997, 4. gr.

                            XIII. kafli. Félagsslit.
 80. gr. Félagsstjórn er skylt að afhenda bú félags til gjaldþrotaskipta eftir
         því sem mælt er fyrir í ákvæðum laga um gjaldþrotaskipti o.fl.
 Standi eignir eftir við gjaldþrotaskipti að greiddum kröfum lánardrottna skal
skipta þeim milli hluthafa í hlutfalli við hlutafjáreign þeirra nema samþykktir
félags kveði á um aðra skipan. Lögmætur hluthafafundur getur þó ákveðið að halda
     starfsemi félagsins áfram að fullnægðum lögmæltum skilyrðum til þess.
81. gr. Hluthafar, sem ráða yfir minnst ^1/5 hlutafjár, geta krafist dóms fyrir
  því að félagi skuli slitið á þeim grundvelli að hluthafar hafi af ásetningi
  misnotað aðstöðu sína í félaginu eða tekið þátt í brotum á lögum þessum eða
                             samþykktum félagsins.
    Sé þess krafist fyrir dómi af hálfu félagsins má í dómi ákveða að í stað
 félagsslita geti félagið innan frests og fyrir verð, sem ákveðið er í dóminum,
 leyst til sín hluti þeirra hluthafa sem félagsslita hafa krafist skv. 1. mgr.
82. gr. Bú einkahlutafélags skal tekið til skipta samkvæmt kröfu [ráðherra]:^1)
      1. þegar félagi skal slitið samkvæmt ákvæðum í lögum en hluthafafundur
                            ákveður ekki félagsslit;
   2. ef félagið tilkynnir ekki hlutafélagaskrá um stjórn eða stjórnarmenn, sem
 fullnægja lögákveðnum skilyrðum, innan árs frá lokum lögmælts frests til þess;
    3. [þegar endurskoðaðir og samþykktir ársreikningar hafa ekki verið sendir
      ársreikningaskrá fyrir þrjú síðustu reikningsár, sbr. ákvæði laga um
                   ársreikninga um skil á ársreikningum];^2)
   4. ef hlutafélagaskrá neitar um eða fellir úr gildi löggildingu skilanefndar
                            skv. 4.6. mgr. 86. gr.
       Bú einkahlutafélags skal tekið til skipta samkvæmt kröfu hluthafa:
         1. þegar félagi skal slitið samkvæmt ákvæðum í samþykktum þess en
                    hluthafafundur ákveður ekki félagsslit;
        2. hafi krafa skv. 1. mgr. 81. gr. verið tekin til greina með dómi.
  Bú einkahlutafélags skal tekið til skipta samkvæmt kröfu félagsstjórnar hafi
  hluthafar, er ráða yfir minnst ^2/3 heildarhlutafjár félagsins, samþykkt að
    slíta félaginu á þennan hátt eða skilyrðum 2. mgr. 85. gr. fyrir skipun
                         skilanefndar er ekki fullnægt.
 Félagsstjórn skal sjá um að haldinn verði hluthafafundur innan sex mánaða frá
því að eigið fé samkvæmt bókum félagsins er orðið minna en skráð hlutafé þess. Á
 hluthafafundinum skal stjórnin gera grein fyrir fjárhagslegri stöðu félagsins
  og, ef þörf krefur, leggja fram tillögur um nauðsynlegar ráðstafanir, þar á
                            meðal um slit félagsins.
                    ^1)L. 43/1997, 6. gr. ^2)L. 52/2003, 6. gr.
    83. gr. [Ef hlutafélagaskrá telur sig hafa upplýsingar um það, m.a. frá
   ársreikningaskrá, að einkahlutafélag hafi hætt störfum],^1) félagið er án
    starfandi stjórnar, endurskoðanda eða skoðunarmanns eða það sinnir ekki
tilkynningarskyldu sinni til skrárinnar skal skráin senda þeim sem eru eða ætla
  má að séu í fyrirsvari fyrir félagið samkvæmt skráningu þess ellegar síðast
skráðum stjórnarformanni eða stjórnarmönnum aðvörun þess efnis að félagið verði
  afskráð úr hlutafélagaskrá komi ekki fram upplýsingar innan þess frests sem
          skráin setur er veiti líkur fyrir því að félagið starfi enn.
   Berist ekkert svar eða ekki fullnægjandi svar innan tilskilins frests skal
 aðvörun um afskráningu til fyrirsvarsmanna félagsins og annarra, sem hagsmuna
  eiga að gæta, birt einu sinni í Lögbirtingablaðinu. Berist ekki fullnægjandi
svar eða athugasemdir innan þess frests sem þar er tiltekinn má fella skráningu
                           einkahlutafélagsins niður.
 Innan árs frá afskráningu geta hluthafar eða lánardrottnar gert þá kröfu að bú
 einkahlutafélagsins verði tekið til skipta í samræmi við 84. gr. Jafnframt má
 hlutafélagaskrá breyta skráningu þannig að afskráð félag sé skráð á nýjan leik
  enda berist beiðni þar að lútandi innan árs frá afskráningu samkvæmt þessari
 grein og sérstakar aðstæður réttlæti endurskráninguna. Ekki má ráðstafa heiti
                            félagsins á þessum tíma.
Þótt einkahlutafélag hafi verið fellt niður af hlutafélagaskrá samkvæmt þessari
 grein breytir það í engu persónulegri ábyrgð er stjórnar- eða félagsmenn kunna
                    að vera í vegna skuldbindinga félagsins.
                               ^1)L. 52/2003, 7. gr.
[83. gr. a. Í skuldlausu einkahlutafélagi geta hluthafar afhent hlutafélagaskrá
    skriflega yfirlýsingu um að allar gjaldfallnar og ógjaldfallnar skuldir
    félagsins hafi verið greiddar og félaginu slitið. Yfirlýsingin skal vera
 undirrituð með nafni, kennitölu og heimilisfangi allra hluthafa félagsins. Með
   yfirlýsingu skal fylgja vottorð frá toll- og skattyfirvöldum um að félagið
                           skuldi ekki opinber gjöld.
Hlutafélagaskrá má einungis skrá slit félagsins ef yfirlýsing hluthafanna berst
         skránni innan tveggja vikna frá undirskrift yfirlýsingarinnar.
         Hluthafar bera beina, óskipta og ótakmarkaða ábyrgð á skuldum
     einkahlutafélagsins, hvort sem þær eru gjaldfallnar, ógjaldfallnar eða
     umdeildar, frá þeim tíma er yfirlýsingin um slit félagsins var gefin.
   Úthluta skal til hluthafa þeim eignum einkahlutafélags sem eftir kunna að
                                  standa.]^1)
                               ^1)L. 52/2003, 8. gr.
84. gr. Þegar héraðsdómara hefur borist krafa um skipti skv. 1. eða 2. mgr. 82.
 gr. eða [3. mgr. 83. gr.]^1) skal hann fara með hana eftir fyrirmælum laga um
 gjaldþrotaskipti o.fl. um meðferð kröfu lánardrottins um að bú skuldara verði
                          tekið til gjaldþrotaskipta.
  Héraðsdómari skal kveða upp úrskurð um hvort orðið verði við kröfu um að bú
 hlutafélags verði tekið til skipta. Sé krafan tekin til greina skal farið með
 búið eftir fyrirmælum laga um skipti á dánarbúum o.fl. um meðferð dánarbús þar
sem erfingjar taka ekki á sig ábyrgð á skuldbindingum hins látna, að öðru leyti
en því að hluthafar njóta ekki þeirrar stöðu sem erfingjar njóta við slík skipti
  fyrr en leitt er í ljós eftir lok kröfulýsingarfrests að eignir búsins muni
                             hrökkva fyrir skuldum.
                               ^1)L. 52/2003, 9. gr.
85. gr. Hafi hluthafar, er ráða yfir minnst ^2/3 heildarhlutafjár félags, tekið
 um það ákvörðun á hluthafafundi að félaginu skuli slitið og æskja þess ekki að
skipti fari að hætti 3. mgr. 82. gr. skal félagsstjórn þegar láta gera efnahags-
   og rekstrarreikning fyrir félagið. Reikningi þessum skal fylgja álitsgerð
  löggilts endurskoðanda um hvort eignir félagsins hrökkvi fyrir skuldum þess.
Innan mánaðar frá því að hluthafafundur hefur tekið ákvörðun um félagsslit skv.
 1. mgr. skal haldinn nýr hluthafafundur þar sem reikningar skv. 1. mgr. skulu
lagðir fram. Komi fram að eignir félagsins hrökkvi fyrir skuldum skal á fundinum
 kosin skilanefnd. Komi fram að eignir félagsins hrökkvi ekki svo víst sé fyrir
 skuldum þess skal félagsstjórn óska eftir skiptum á búi félagsins skv. 3. mgr.
   82. gr. Eins skal með fara í þeim tilvikum sem um getur í 4. mgr. 82. gr.
  86. gr. Í skilanefnd skulu kosnir hlutfallskosningu hið minnsta tveir en hið
 mesta fimm menn. Hluthafahópi, er ræður yfir minnst ^1/3 heildarhlutafjár, er
                   rétt að ráða vali eins skilanefndarmanns.
Hið minnsta einn skilanefndarmaður skal vera héraðsdóms- eða hæstaréttarlögmaður
                          eða löggiltur endurskoðandi.
Þegar kosin hefur verið skilanefnd skal hún tilkynna hlutafélagaskrá ákvörðun um
  slit félagsins og kosningu sína og óska eftir löggildingu hlutafélagaskrár á
  starfa sínum. Er löggilding hefur fengist tekur skilanefnd við réttindum og
                  skyldum félagsstjórnar og framkvæmdastjóra.
 Hlutafélagaskrá er rétt að synja um löggildingu skilanefndar ef fyrirliggjandi
gögn bera ekki með sér að réttilega hafi verið staðið að ákvörðun um félagsslit
  eða kjöri skilanefndar eða vafasamt þykir að eignir félagsins hrökkvi fyrir
                                 skuldum þess.
 Óski maður, sem hlotið hefur löggildingu til starfa í skilanefnd, lausnar frá
 starfi sínu eða andist skilanefndarmaður áður en hún hefur lokið störfum skal
 skilanefnd tafarlaust tilkynna það hlutafélagaskrá og boða innan eins mánaðar
     til hluthafafundar til að kjósa nýjan mann í hans stað. Sé ekki leitað
  löggildingar nýs skilanefndarmanns án ástæðulausrar tafar er hlutafélagaskrá
              heimilt að fella löggildingu skilanefndar úr gildi.
Telji hlutafélagaskrá að ástæðulaus dráttur hafi orðið á starfi skilanefndar eða
hún hafi á annan hátt brotið skyldur sínar skal skráin veita nefndinni áminningu
   og frest til úrbóta. Sé málum ekki komið í rétt horf innan slíks frests er
      hlutafélagaskrá heimilt að fella löggildingu skilanefndar úr gildi.
  Skilanefndarmenn ábyrgjast einn fyrir alla og allir fyrir einn hluthöfum og
 lánardrottnum félagsins allt tjón er þeir kunna að baka þeim með störfum sínum
                      af ásetningi eða stórfelldu gáleysi.
 87. gr. Þegar er skilanefnd hefur verið löggilt skal hún láta birta tvívegis í
Lögbirtingablaði auglýsingu um félagsslitin ásamt áskorun til lánardrottna um að
 þeir lýsi kröfum sínum á hendur félaginu til skilanefndar innan tveggja mánaða
  frá því að auglýsingin birtist fyrra sinni. Réttaráhrif slíkrar innköllunar
      skulu vera hin sömu og við gjaldþrotaskipti á búi einkahlutafélags.
  Í auglýsingu skv. 1. mgr. skal skilanefnd boða til fundar með lánardrottnum
 félags og hluthöfum til þess að fjalla um kröfur á hendur félaginu og skal sá
          fundur haldinn innan mánaðar frá lokum kröfulýsingarfrests.
 Löggilding skilanefndar og innköllun krafna breyta ekki rétti lánardrottna til
           að leita fullnustu krafna sinna samkvæmt almennum reglum.
Um kröfur á hendur félaginu og gagnkvæma samninga þess skulu gilda ákvæði XV. og
         XVI. kafla laga um gjaldþrotaskipti o.fl. eftir því sem við á.
 88. gr. Þegar kröfulýsingarfrestur er á enda skal skilanefnd gera skrá um þær
kröfur sem henni hafa borist. Skal hún láta í ljós álit sitt á því hvort eða að
  hve miklu leyti hún telji að viðurkenna skuli hverja kröfulýsingu eða kröfu.
 Telji skilanefnd ekki unnt að viðurkenna kröfulýsingu eða kröfu að öllu leyti
 eins og henni hefur verið lýst skal hún tilkynna hlutaðeigandi kröfuhafa það á
sannanlegan hátt og boða hann sérstaklega til þess fundar þar sem fjallað verður
                               um lýstar kröfur.
  Komi ekki andmæli fram gegn afstöðu skilanefndar til viðurkenningar á lýstum
  kröfum á fundi sem haldinn er til umfjöllunar um lýstar kröfur skal afstaða
           hennar teljast endanlega samþykkt af öllum hlutaðeigandi.
Andmæli lánardrottinn afstöðu skilanefndar til viðurkenningar á kröfulýsingu eða
 kröfu sinni eða sæti krafa andmælum af hendi annars lánardrottins eða hluthafa
 og ekki er á fundinum leystur ágreiningur þeirra skal skilanefnd þegar í stað
  vísa honum til úrlausnar héraðsdómara á varnarþingi félagsins sem kveður upp
                                úrskurð um hann.
 Berist skilanefnd krafa eftir lok kröfulýsingarfrests skulu um meðferð hennar
   gilda ákvæði 118. gr. laga um gjaldþrotaskipti o.fl. eftir því sem við á.
Telji skilanefnd orka tvímælis að eignir félagsins hrökkvi fyrir skuldum þess að
        loknum kröfulýsingarfresti skal hún án tafar afhenda bú þess til
gjaldþrotaskipta. Skal þá auglýst tvívegis í Lögbirtingablaði að búið hafi verið
  tekið til gjaldþrotaskipta en innköllun skilanefndar og kröfulýsingarfrestur
 skv. 1. mgr. 87. gr. skal vera endanlegur við gjaldþrotaskiptin. Að öðru leyti
        gilda almennar reglur laga um gjaldþrotaskipti o.fl. um skiptin.
 Sé bú einkahlutafélags tekið til gjaldþrotaskipta með þeim hætti er segir í 5.
   mgr. skal við búsmeðferð telja frestdag þann dag sem hluthafafundur hefur
 ákveðið félagsslit skv. 1. mgr. 85. gr., en úrskurðardag eða upphafsdag skipta
       þann dag er skilanefnd hefur hlotið löggildingu hlutafélagaskrár.
 89. gr. Þegar að loknum fundi skv. 88. gr. og þegar nægilegum eignum félagsins
  hefur verið komið í verð skal skilanefnd greiða viðurkenndar kröfur á hendur
         félaginu. Skal hún taka frá fé til greiðslu umdeildra krafna.
   Skilanefnd skal eftir þörfum boða hluthafa til fundar um tilhögun á slitum
                                   félagsins.
    Þegar lokið er greiðslu krafna og fé hefur verið sérgreint til greiðslu
 umdeildra krafna skv. 1. mgr. og þegar fram er komin afstaða hluthafa til þess
   að hverju leyti eignum félagsins skuli komið í verð skal skilanefndin gera
frumvarp til úthlutunargerðar til hluthafa og lokareikninga félagsins. Greiðslur
til hluthafa skulu vera í réttu hlutfalli við hlutafjáreign þeirra nema öðruvísi
                       sé ákveðið í samþykktum félagsins.
  Skilanefnd skal boða til hluthafafundar til umfjöllunar um lokareikninga og
frumvarp til úthlutunargerðar. Sé frumvarpi ekki andmælt eða athugasemdir gerðar
við reikninga skal skilanefnd greiða hluthöfum eða afsala þeim eignum í samræmi
                                við frumvarpið.
 90. gr. Hafi skilanefnd ekki lokið störfum innan eins árs frá löggildingu skal
hún gera hlutafélagaskrá skriflega grein fyrir ástæðum þess og síðan tvívegis á
                     ári hverju þar til hún lýkur störfum.
        Rísi ágreiningur við meðferð skilanefndar sem farið yrði með við
gjaldþrotaskipti eftir sérreglum laga um gjaldþrotaskipti o.fl. skal skilanefnd
  tafarlaust beina ágreiningsefninu til héraðsdómara sem kveður upp úrskurð um
        ágreininginn. Um málskot slíkra úrskurða gilda almennar reglur.
91. gr. Ef lánardrottinn eða hluthafi vitjar ekki fjár sem í hlut hans á að koma
  við félagsslitin, eða ágreiningur um réttmæti kröfu skv. 3. mgr. 88. gr. er
 óleystur við úthlutun skilanefndar skal skilanefnd leggja viðkomandi fjárhæð á
geymslureikning í innlánsstofnun sem heimild hefur til að taka við geymslufé. Sé
fjárins ekki vitjað innan tíu ára, eftir atvikum frá lyktum ágreinings um kröfu
             lánardrottins að telja, skal það renna til ríkissjóðs.
        Þegar skilanefnd hefur lokið úthlutun til hluthafa eða lagt fé á
geymslureikninga skv. 1. mgr. skal hún tilkynna hlutafélagaskrá lok starfa sinna
og afhenda henni lokareikninga félagsins, úthlutunargerð sína, kvittanir þeirra
  er við greiðslum hafa tekið og skilríki fyrir geymslureikningum, svo og öll
                           skjöl og bækur félagsins.
 Skilanefnd skal auglýsa í Lögbirtingablaði um lok starfa sinna og hver málalok
                                  hafi orðið.
  92. gr. Þegar lokið hefur verið greiðslu krafna á hendur félaginu eða fé til
       greiðslu umdeildra krafna hefur verið lagt á geymslureikning getur
 hluthafafundur ákveðið að starfi skilanefndar skuli lokið og félagið taki upp
starfsemi á ný ef hluthafar, sem ráða yfir minnst ^2/3 heildarhlutafjár, eru því
samþykkir. Skal tilkynna hlutafélagaskrá samþykktina en ekki er heimilt að hefja
    á ný starfsemi fyrr en samþykktin hefur verið skráð og félagið fullnægir
                       lögmæltum skilyrðum að öðru leyti.
  93. gr. Komi fram eignir félags eftir að skilanefnd hefur lokið störfum eða
 verði þau málalok á ágreiningi um réttmæti kröfu lánardrottins að fé, sem lagt
  hefur verið á geymslureikning vegna kröfunnar, notist ekki að öllu leyti til
   greiðslu hennar skal skilanefnd taka upp starf sitt á ný án innköllunar og
      úthluta eignum í samræmi við upphaflega úthlutunargerð sína. Um lok
               framhaldsskipta gilda ákvæði 2. og 3. mgr. 91. gr.
 Sé þess ekki kostur að skilanefnd annist um framhaldsskipti skv. 1. mgr. skal
    hlutafélagaskrá löggilda án tilnefningar einn eða fleiri menn í sérstaka
                   skilanefnd til að annast framhaldsskiptin.

 XIV. kafli. [Samruni, breyting einkahlutafélags í hlutafélag og skipting.]^1)
                               ^1)L. 54/2007, 3. gr.
                                    Samruni.
94. gr. Ákvæði þessa kafla um samruna gilda þegar einkahlutafélagi er slitið án
        skuldaskila með þeim hætti að félagið er algerlega sameinað öðru
 einkahlutafélagi með yfirtöku eigna og skulda (samruni með yfirtöku) og þegar
 tvö eða fleiri einkahlutafélög renna saman í nýtt einkahlutafélag (samruni með
                              stofnun nýs félags).
     Ef hlutafélag er yfirtekið við samruna gilda ákvæði XIV. kafla laga um
                        hlutafélög um slit þess félags.
  95. gr. Félagsstjórnir samrunafélaganna skulu gera og undirrita í sameiningu
             samrunaáætlun sem skal geyma upplýsingar og ákvæði um:
    1. heiti og form félaganna, þar á meðal hvort heiti eða hugsanlegt aukheiti
                eigi að haldast sem aukheiti í yfirtökufélaginu;
                            2. heimilisfang félaganna;
                 3. endurgjald fyrir hlutina í yfirtekna félaginu;
       4. [frá hvaða tímamarki hlutirnir, sem hugsanlega eru látnir í té sem
   greiðsla, veita rétt til arðs og sérstök skilyrði varðandi þann rétt];^1)
     5. hvaða réttindi hugsanlegir eigendur hluta og skuldabréfa með sérstökum
             réttindum í yfirtekna félaginu fá í yfirtökufélaginu;
      6. aðrar hugsanlegar ráðstafanir til hagsbóta eigendum þeirra hluta og
                     skuldabréfa sem um ræðir í 5. tölul.;
       7. frá hvaða tímamarki réttindum og skyldum yfirtekna félagsins skuli
               reikningslega teljast lokið, sbr. 2. mgr. 96. gr.;
      8. einhver sérstök hlunnindi sem stjórnarmenn, framkvæmdastjórar svo og
               endurskoðendur og skoðunarmenn skv. 97. gr. njóta;
            9. drög að samþykktum ef mynda á nýtt félag við samrunann.
                              ^1)L. 116/1997, 1. gr.
 96. gr. Félagsstjórn í hverju félaganna um sig skal semja greinargerð þar sem
    samrunaáætlunin er skýrð og rökstudd. [Í greinargerðinni skal fjalla um
  efnahagslegar og lagalegar ástæður til grundvallar samrunaáætluninni, svo og
 ákvörðun endurgjalds fyrir hlutina, þar á meðal sérstök vandkvæði er tengjast
                               ákvörðuninni.]^1)
      Greinargerðinni skal fylgja endurskoðaður sameiginlegur efnahags- og
rekstrarreikningur sem sýnir allar eignir og skuldir í hverju félaganna um sig,
  þær breytingar sem álitið er að samruninn muni hafa í för með sér og drög að
 upphafsefnahagsreikningi yfirtökufélagsins. Ákvæði laga um ársreikninga gilda,
  eftir því sem við á, um upphafsreikninginn og skýringar í honum. Uppsetning
   sameiginlega efnahags- og rekstrarreikningsins fyrir félögin skal miða við
       uppgjörsdag sem má ekki vera meira en sex mánuðum fyrir undirritun
                             samrunaáætlunarinnar.
                              ^1)L. 116/1997, 2. gr.
 97. gr. Í hverju samrunafélaganna um sig skal endurskoðandi eða skoðunarmaður
gera skýrslu um samrunaáætlunina. Félögin geta haft einn eða fleiri sameiginlega
                        endurskoðendur eða skoðunarmenn.
                Eftir því sem við á gilda ákvæði 3. mgr. 6. gr.
Skýrslan skal geyma yfirlýsingu um að hve miklu leyti endurgjaldið fyrir hlutina
  í yfirtekna félaginu sé sanngjarnt og efnislega rökstutt. [Yfirlýsingin á að
 lýsa þeirri eða þeim aðferðum sem notaðar voru við ákvörðun endurgjaldsins og
  skal þar lagt mat á hvort aðferðin eða aðferðirnar séu fullnægjandi í þessu
 tilviki.]^1) Í yfirlýsingunni skal enn fremur greina það verð sem aðferðirnar
leiða hver um sig til, svo og hvaða innbyrðis þýðingu leggja skal í aðferðir við
 verðákvörðun. Hafi verðákvörðunin verið sérstökum erfiðleikum bundin skal gera
                       grein fyrir þeim í yfirlýsingunni.
 [Ef allir hluthafar í samrunafélögum samþykkja er þess ekki krafist að gerð sé
skýrsla um samrunaáætlunina, m.a. um endurgjald fyrir hluti, sbr. 1.3. mgr. Þó
    skal ætíð gefa yfirlýsingu um að hve miklu leyti samruninn kunni að rýra
        möguleika lánardrottna á fullnustu í hinum einstöku félögum.]^2)
                   ^1)L. 116/1997, 3. gr. ^2)L. 81/2009, 6. gr.
 98. gr. Í síðasta lagi einum mánuði eftir undirritun samrunaáætlunarinnar skal
  hvert samrunafélaganna senda hlutafélagaskrá endurrit af samrunaáætluninni,
     staðfest af félagsstjórn. [Einnig skal samtímis senda hlutafélagaskrá
               yfirlýsingu skv. 4. mgr. 97. gr., sbr. 99. gr.]^1)
 Upplýsingar um móttöku skjala, sem um ræðir í 1. mgr., skal birta skv. 1. mgr.
 125. gr. [Ef sá sem gefur yfirlýsingu skv. 4. mgr. 97. gr. telur í yfirlýsingu
  sinni að samruninn kunni að rýra möguleika lánardrottna á fullnustu skulu í
  tilkynningu vera upplýsingar þar að lútandi og athygli lánardrottna vakin á
                   rétti þeirra skv. 97. gr. og 101. gr.]^1)
                               ^1)L. 81/2009, 7. gr.
99. gr. Ákvörðun um samruna í yfirteknu félagi tekur hluthafafundur, sbr. þó 2.
mgr. 55. gr., í samræmi við ákvæði 68. gr. og nánari reglur sem félagssamþykktir
   kunna að geyma um félagsslit eða samruna, sbr. þó 104. gr. Ef félag er til
 skilanefndarmeðferðar má því aðeins ákveða samruna að úthlutun til hluthafa sé
  ekki hafin og hluthafafundurinn ákveði samtímis að starfi skilanefndar skuli
                                     lokið.
  Ákvörðun um samruna í yfirtökufélagi tekur félagsstjórn nema hluthafafundur
     þurfi að gera breytingar á samþykktunum að öðru leyti en snertir heiti
 yfirtökufélagsins. Hluthafafundur tekur enn fremur ákvörðun ef hluthafar, sem
eiga 25% af hlutafénu eða meira, sbr. þó 3. mgr., krefjast þess skriflega innan
  tveggja vikna frá því að móttaka á samrunaáætlun hefur verið auglýst skv. 1.
   mgr. 125. gr. Ákvörðun skal í slíku tilviki tekin með þeim meiri hluta er
greinir í 68. gr. Félagsstjórn boðar til hluthafafundar innan tveggja vikna frá
                               móttöku kröfunnar.
 Í yfirtökufélaginu tekur hluthafafundur enn fremur ákvörðun um samruna ef þeir
   hluthafar, sem geta samkvæmt samþykktum félagsins og í samræmi við 60. gr.
 krafist hluthafafundar, fara fram á það. Ákvæði 3. og 4. málsl. 2. mgr. gilda
                              eftir því sem við á.
   [Hluthafafund má í fyrsta lagi halda mánuði eftir birtingu tilkynningar um
   móttöku samrunaáætlunarinnar skv. 98. gr. og [yfirlýsingu skv. 4. mgr. 97.
  gr.]^1) og eigi síðar en fjórum mánuðum eftir birtinguna. Sé samruninn ekki
samþykktur á grundvelli slíkrar samrunaáætlunar eða fundurinn ekki haldinn innan
           tímamarka skv. 1. málsl. telst samrunaáætlunin fallin.]^2)
 Í síðasta lagi mánuði fyrir hluthafafundinn skulu eftirfarandi skjöl lögð fram
til skoðunar eða afhendingar fyrir hluthafa á skrifstofu hvers samrunafélags um
                                      sig:
                               1. áætlun um samruna;
    2. ársreikningar allra samrunafélaganna síðustu þrjú árin eða styttri tíma
                           hafi félag starfað skemur;
        3. efnahags- og rekstrarreikningur fyrir liðinn hluta yfirstandandi
reikningsárs áður en upphafsefnahagsreikningur, sem getið er í 2. mgr. 96. gr.,
                        er gerður fyrir yfirtökufélagið;
          4. greinargerð stjórnar, þar á meðal sameiginlegur efnahags- og
   rekstrarreikningur og upphafsefnahagsreikningur, sbr. 2. mgr. 96. gr., og
                    5. [skýrsla og yfirlýsing skv. 97. gr.]^1)
  Lánardrottnar, sem þess óska, skulu fá upplýsingar um ákvörðunartökudag skv.
                                   1.3. mgr.
                   ^1)L. 81/2009, 8. gr. ^2)L. 93/2006, 10. gr.
 100. gr. Hluthafar í einu eða fleiri yfirteknum félögum geta krafist skaðabóta
af viðkomandi félagi ef þeir hafa gert fyrirvara um það á hluthafafundinum enda
  sé endurgjald fyrir hlutina hvorki sanngjarnt né efnislega rökstutt, sbr. 3.
 mgr. 97. gr. Mál skal í þessu tilviki höfða í síðasta lagi tveimur vikum eftir
            að samruni hefur verið ákveðinn í öllum samrunafélögum.
 101. gr. [Ef sá sem gefur yfirlýsingu skv. 4. mgr. 97. gr. telur í yfirlýsingu
   sinni]^1) að möguleikar lánardrottna til fullnustu versni við samruna geta
    lánardrottnar að kröfum sem hafa stofnast fyrir birtingu tilkynningar um
 samrunaáætlunina skv. 98. gr. og ekki hefur verið sett sérstök trygging fyrir
 lýst þessum kröfum sínum innan mánaðar frá töku ákvörðunar um samruna í öllum
                               samrunafélögunum.
   Krefjast má greiðslu á lýstum kröfum sem eru gjaldfallnar og jafnframt má
 krefjast þess að sett verði fullnægjandi trygging fyrir lýstum, ógjaldföllnum
                                    kröfum.
Sé ekki sýnt fram á hið gagnstæða telst ekki nauðsynlegt að setja tryggingu skv.
     2. mgr. ef innlausn krafnanna er tryggð á grundvelli ákvæða sérlaga um
                                samrunafélögin.
  Rísi ágreiningur milli félags og lánardrottna, sem kröfum hafa lýst, um það
 hvort setja beri tryggingu eða framboðin trygging sé nægileg geta báðir aðilar
       innan tveggja vikna frá kröfulýsingu lagt málið fyrir héraðsdóm á
                         heimilisvarnarþingi félagsins.
 Lánardrottnum er óheimilt að afsala sér á bindandi hátt rétti til að krefjast
  tryggingar skv. 2. mgr. í samningi þeim sem liggur til grundvallar kröfunni.
[Eigendum verðbréfa, sem sérstök réttindi fylgja, skulu í yfirtökufélaginu eigi
 veitt minni réttindi en þeir höfðu í hinu yfirtekna félagi nema fundur eigenda
  bréfanna, ef kveðið er á um slíkan fund í lögum, hafi samþykkt breytingar á
réttindum, eigendur þeirra hafi samþykkt breytingarnar hver um sig eða eigendur
        eigi rétt til þess að yfirtökufélagið innleysi bréf þeirra.]^2)
                   ^1)L. 81/2009, 9. gr. ^2)L. 116/1997, 4. gr.
   102. gr. Yfirteknu félagi telst slitið og réttindi þess og skyldur teljast
                runnar í heild sinni til yfirtökufélags, þegar:
           1. samruninn hefur verið samþykktur í öllum samrunafélögunum;
                         2. skilyrðum 5. mgr. er fullnægt;
      3. kröfur skv. 100. gr. hafa verið útkljáðar nema sett sé fullnægjandi
                              trygging fyrir þeim;
                   4. kröfur skv. 101. gr. hafa verið útkljáðar.
   Um leið og skilyrði 1. mgr. eru uppfyllt verða þeir hluthafar í yfirteknu
          félagi, er fá greiðslu í hlutum, hluthafar í yfirtökufélagi.
Eigi samrunafélögin hluti í yfirteknu félagi er ekki unnt að skipta þeim í hluti
                              í yfirtökufélaginu.
  Ákvæði 27. gr. gilda ekki um hlutafjárhækkun í yfirtökufélaginu á grundvelli
                     eigna og skulda í yfirtekna félaginu.
   Ef myndað er nýtt félag við samruna, en það skal skrá sérstaklega, og kjör
 félagsstjórnar og endurskoðenda eða skoðunarmanna fer ekki fram strax eftir að
hluthafafundur hefur samþykkt samrunann skal halda hluthafafund í nýja félaginu
    innan tveggja vikna til þess að kjósa félagsstjórn og endurskoðendur eða
                                 skoðunarmenn.
 103. gr. Stjórn hvers samrunafélags skal tilkynna hlutafélagaskrá ákvörðun um
samruna innan tveggja vikna eftir að réttaráhrif samrunans koma til skv. 1. mgr.
  102. gr. Yfirtökufélagið getur tilkynnt samrunann fyrir hönd félaganna. Með
 tilkynningunni skulu fylgja þau skjöl, sem greinir í 3.5. tölul. 5. mgr. 99.
  gr., í frumriti eða endurriti, staðfestu af félagsstjórn, ásamt fundargerðum
                þeirra hluthafafunda sem ákveðið hafa samrunann.
104. gr. Ef einkahlutafélagi er slitið án skuldaskila þannig að það sé algerlega
sameinað öðru einkahlutafélagi er á alla hluti í yfirtekna félaginu getur stjórn
 í yfirtekna félaginu tekið ákvörðun um samruna. Að öðru leyti gilda, eftir því
  sem við á, ákvæði 1.2., 5.6. og 8.9. tölul. 1. mgr. 95. gr.; 1. málsl. 1.
 mgr. 96. gr.; 98. gr.; 2. málsl. 1. mgr. og 2.6. mgr. 99. gr.; 101. gr.; 102.
                                gr. og 103. gr.
     Frest skv. 5. mgr. 99. gr. skal, ef svo ber undir, reikna frá ákvörðun
    félagsstjórnar um samruna. Einnig skal gera endurskoðaðan sameiginlegan
               efnahags- og rekstrarreikning skv. 2. mgr. 96. gr.
            [Samin skal yfirlýsing í samræmi við 4. mgr. 97. gr.]^1)
                              ^1)L. 81/2009, 10. gr.
  105. gr. Ef einkahlutafélagi er slitið án skuldaskila með yfirtöku íslenska
 ríkisins eða íslensks sveitarfélags á öllum eignum og skuldum félagsins skal,
 eftir því sem við á, beita ákvæðum 95. gr.; 1. mgr. 96. gr.; [97. gr.];^1) 1.
  málsl. 1. mgr. og 1. málsl. 2. mgr. 98. gr.; 1., 4. og 5. mgr. 99. gr.; 100.
                  gr.; 1. tölul. 1. mgr. 102. gr. og 103. gr.
                              ^1)L. 81/2009, 11. gr.
  106. gr. Hluthafar í því félagi eða félögum sem sameinuð eru öðrum, er hafa
  greitt atkvæði gegn samruna eða sameiningu í nýtt félag, eiga kröfu á því að
 hlutir þeirra verði innleystir ef skrifleg krafa er gerð um það innan mánaðar
 frá því að hluthafafundurinn var haldinn. Nú hefur þess verið farið á leit við
hluthafa fyrir atkvæðagreiðslu að þeir sem nota vilja innlausnarréttinn gefi til
kynna vilja sinn í því efni og er innlausnarrétturinn þá bundinn því skilyrði að
 hlutaðeigendur hafi gefið yfirlýsingu þar um á hluthafafundinum. Félagið skal
kaupa hlutina af þeim á verði sem svarar til verðmætis hlutanna og ákveðið skal,
 sé ekki um samkomulag að ræða, af matsmönnum, dómkvöddum á heimilisvarnarþingi
félagsins. Hvor aðili um sig getur borið ákvörðun matsmanna undir dómstóla. Mál
     verður að höfða innan þriggja mánaða frá því að mat hefur farið fram.
                    Breyting einkahlutafélags í hlutafélag.
   107. gr. Hluthafafundur getur, með þeim fjölda atkvæða sem krafist er til
breytinga á félagssamþykktum, samþykkt að breyta einkahlutafélagi í hlutafélag.
   [Ákvæði 6. gr., 6. gr. a  6. gr. c og [4]7.[5]8. gr. laga nr. 2/1995, um
  hlutafélög, gilda eftir því sem við á.]^1) Framlagning skýrslu og útsending
  hennar fer þó eftir 4. mgr. 63. gr. laga þessara. Tilkynningu um samþykktina
     skal innan tveggja vikna senda öllum skráðum hluthöfum sem sóttu ekki
                                hluthafafundinn.
      Breyting einkahlutafélags í hlutafélag telst hafa átt sér stað þegar
 félagssamþykktum hefur verið breytt á þann veg að þær fullnægi kröfum laga um
   hlutafélög og félagið hefur verið skráð sem hlutafélag í hlutafélagaskrá.
   Gefa skal út hlutabréf í hlutafélagi áður en ár er liðið frá breytingunni.
                 Óheimilt er að gefa þau út fyrir breytinguna.
  Ef liðin eru fimm ár frá breytingunni án þess að allir réttbærir aðilar hafi
  sett fram beiðni um að fá hlutabréf sín í hlutafélaginu afhent getur stjórn
    hlutafélagsins með auglýsingu í Lögbirtingablaði skorað á aðila að vitja
hlutabréfanna innan sex mánaða. Þegar fresturinn er liðinn og enginn hefur gefið
    sig fram getur stjórnin á kostnað viðkomandi hluthafa selt hlutabréfin í
hlutafélaginu fyrir milligöngu aðila sem að lögum er heimilt að versla með slík
   bréf. Frá söluandvirðinu getur félagið dregið kostnað við auglýsinguna og
   söluna. Hafi söluandvirðið ekki verið sótt innan fimm ára frá sölu rennur
                            fjárhæðin til félagsins.
                              ^1)L. 47/2008, 12. gr.
                                 [Skipting.]^1)
                               ^1)L. 54/2007, 2. gr.
 [107. gr. a. Hluthafafundur getur, með þeim fjölda atkvæða sem krafist er til
breytinga á samþykktum einkahlutafélags, tekið ákvörðun um skiptingu félagsins.
  Við skiptinguna taka fleiri en eitt einkahlutafélag eða hlutafélag við öllum
    eignum og skuldum gegn endurgjaldi til hluthafa félagsins sem skipt er.
 Hluthafafundur getur með sama meiri hluta ákveðið skiptingu þannig að eitt eða
fleiri félög taki við hluta af eignum og skuldum. Viðtaka eigna og skulda getur
                     farið fram án samþykkis lánardrottna.
 Ákvæði 5.6. gr., 1. mgr. 26. gr. og 94.103. gr. gilda um skiptingu eftir því
  sem við á. Í skiptingaráætlun, sbr. 95. gr., skal vera nákvæm lýsing á þeim
  eignum og skuldum sem yfirfæra skal og úthlutað er til hvers viðtökufélags.
Greina skal frá aðferðum sem lagðar eru til grundvallar við ákvörðun úthlutunar
til hluthafa félagsins, sem skipt er, á hlutum í viðtökufélögum endurgjaldsins.
 Enn fremur skal í greinargerð félagsstjórna, sbr. 1. mgr. 96. gr., lýsa þeirri
eða þeim aðferðum sem liggja til grundvallar úthlutun á hlutum. Þar skal greina
 sérstaklega frá samningu skýrslu skv. 5. gr. og yfirlýsingu skv. 6. gr. vegna
   greiðslu í öðru en reiðufé til hluthafa félagsins sem skipt er, svo og að
skýrslan verði send hlutafélagaskrá. Stjórn eða framkvæmdastjórar félagsins, sem
     skipt er, skulu skýra hluthafafundi þess félags frá öllum umtalsverðum
   breytingum sem átt hafa sér stað á eignum og skuldum félagsins frá því að
skiptingaráætlun var samin og þar til haldinn verður sá hluthafafundur félagsins
 sem taka skal ákvörðun um áætlunina, og auk þess stjórn eða framkvæmdastjórum
        viðtökufélaga svo að vitneskjunni verði komið til hluthafafunda
                               viðtökufélaganna.
Ef kröfuhafi í félaginu, sem tekið hefur þátt í skiptingunni, fær ekki fullnustu
       kröfu sinnar í því félagi sem kröfuna skal greiða ber hvert hinna
   þátttökufélaganna óskipta ábyrgð á skuldbindingum sem stofnast höfðu þegar
 upplýsingar um skiptingaráætlunina voru birtar. Ábyrgð hinna viðtökufélaganna
     takmarkast þó við nettóverðmæti þess sem við bættist í hverju einstöku
   viðtökufélagi þegar áætlunin var birt en ábyrgð félagsins, sem skipt er og
   heldur starfsemi áfram, takmarkast við nettóverðmæti þess sem var eftir í
                           félaginu á sama tíma.]^1)
                               ^1)L. 54/2007, 2. gr.

          [XIV. kafli A. Millilandasamruni og millilandaskipting.]^1)
                               ^1)L. 54/2007, 4. gr.
                            [Millilandasamruni.]^1)
                               ^1)L. 54/2007, 4. gr.
[107. gr. b. Millilandasamruni merkir samruna þar sem samrunafélög lúta löggjöf
  minnst tveggja ríkja á Evrópska efnahagssvæðinu, aðildarríkis stofnsamnings
Fríverslunarsamtaka Evrópu eða Færeyja, svo og annarra landa samkvæmt heimild í
   reglugerð sem [ráðherra]^1) setur í samráði við [þann ráðherra er fer með
                             skráningu félaga].^1)
 Ákvæði 94.106. gr. taka með nauðsynlegum breytingum, sbr. [107. gr. b  107.
 gr. d og 107. gr. f  107. gr. g],^2) til millilandasamruna eftir því sem við
                                     á.]^3)
       ^1)L. 126/2011, 202. gr. ^2)L. 81/2009, 12. gr. ^3)L. 54/2007, 4. gr.
  [107. gr. c. Samrunaáætlun, sbr. 95. gr., fyrir millilandasamruna skal geyma
          upplýsingar um líkleg áhrif samrunans á félagsstarfsemi.]^1)
                               ^1)L. 54/2007, 4. gr.
 [107. gr. d. Við millilandasamruna skal greinargerð stjórnar, sbr. 1. mgr. 96.
  gr., einnig geyma upplýsingar um áhrif samrunans á hluthafa, lánardrottna og
                                starfsmenn.]^1)
                               ^1)L. 54/2007, 4. gr.
                              [107. gr. e. ^1)]^2)
                   ^1)L. 81/2009, 13. gr. ^2)L. 54/2007, 4. gr.
[107. gr. f. Við millilandasamruna eiga hluthafar í því félagi eða þeim félögum,
sem sameinuð eru öðrum, er hafa á hluthafafundi greitt atkvæði gegn samruna með
  yfirtöku eða sameiningu í nýtt félag, kröfu á því að félagið innleysi hluti
þeirra enda sé þess krafist innan mánaðar frá hluthafafundi. Að öðru leyti gilda
                      ákvæði 106. gr. eftir því sem við á.
Þá fyrst er sett hefur verið fullnægjandi trygging fyrir verðmæti hluta skv. 1.
 mgr. má gefa út vottorð, sem gefa skal út skv. 107. gr. g, þess efnis að lokið
sé öllum nauðsynlegum gerningum og formsatriðum sem ljúka skal fyrir samrunann.
Matsmenn, dómkvaddir á heimilisvarnarþingi félagsins, ákveða hvort tryggingin sé
fullnægjandi. Sé ákvörðun matsmanna borin undir dómstól kemur málshöfðunin ekki
   í veg fyrir að hlutafélagaskrá geti gefið út vottorð skv. 107. gr. g nema
                       dómstóllinn úrskurði um annað.]^1)
                               ^1)L. 54/2007, 4. gr.
[107. gr. g. Er lokið er öllum nauðsynlegum gerningum og formsatriðum sem ljúka
skal fyrir samrunann gefur hlutafélagaskrá strax út vottorð um það til þess eða
                 þeirra samrunafélaga sem lúta íslenskum lögum.
Ef félag, sem heldur starfsemi áfram eftir millilandasamruna, sbr. 1. mgr. 107.
     gr. b, skal lúta íslenskum lögum skal vegna skráningar samrunans senda
   hlutafélagaskrá vottorð um hvert samrunafélag frá skrám erlendu félaganna.
    Vottorðið skal vera endanleg sönnun þess að lokið sé öllum nauðsynlegum
gerningum og formsatriðum, sem ljúka skal fyrir samrunann í viðkomandi landi, og
     að erlenda skráin muni skrá samrunann hvað snertir félagið, sem hættir
 starfsemi, eftir móttöku tilkynningar frá hlutafélagaskrá, sbr. 3. mgr. Eftir
    móttöku vottorða um öll samrunafélögin skráir hlutafélagaskrá framkvæmd
millilandasamrunans fyrir félagið sem heldur starfsemi áfram. [Eftir því sem við
  á skal þó við skráningu félagsins gætt 12. gr. reglugerðar ráðsins (EB) nr.
 2157/2001 frá 8. október 2001, um samþykktir fyrir Evrópufélög (SE), sem hefur
   lagagildi hér á landi skv. [6]1. gr. laga nr. 26/2004, um Evrópufélög.]^1)
Ef félag, sem heldur starfsemi áfram eftir millilandasamruna, sbr. 1. mgr. 107.
 gr. b, skal lúta íslenskum lögum tilkynnir hlutafélagaskrá þeim skrám, þar sem
     önnur samrunafélög eru skráð, eins fljótt og auðið er hvenær framkvæmd
   millilandasamruna varðandi félagið, sem heldur starfsemi áfram, hafi verið
                              skráð, sbr. 2. mgr.
   Millilandasamruni, þar sem félagið, sem heldur starfsemi áfram, skal lúta
íslenskum lögum, hefur áhrif frá þeim degi er hlutafélagaskrá skráir samrunann.
Ef félag, sem heldur starfsemi áfram eftir millilandasamruna, sbr. 1. mgr. 107.
     gr. b, skal ekki lúta íslenskum lögum skráir hlutafélagaskrá framkvæmd
millilandasamrunans fyrir þau félög sem hætta starfsemi en lúta íslenskum lögum
þegar skráin hefur tekið við sams konar tilkynningu og í 3. mgr. frá viðkomandi
                skrá um félagið sem heldur starfsemi áfram.]^2)
                  ^1)[7]L. 86/2009, 25. gr. ^2)L. 54/2007, 4. gr.
                            [Millilandaskipting.]^1)
                               ^1)L. 54/2007, 4. gr.
 [107. gr. h. Millilandaskipting merkir skiptingu þar sem skiptingarfélög lúta
     löggjöf minnst tveggja ríkja á Evrópska efnahagssvæðinu, aðildarríkis
   stofnsamnings Fríverslunarsamtaka Evrópu eða Færeyja, svo og annarra landa
    samkvæmt heimild í reglugerð sem [ráðherra]^1) setur í samráði við [þann
                   ráðherra er fer með skráningu félaga].^1)
Ákvæði 107. gr. a taka með nauðsynlegum breytingum, sbr. 3. og 4. mgr. þessarar
             greinar, til millilandaskiptingar eftir því sem við á.
        Það er skilyrði fyrir millilandaskiptingu að löggjöfin, sem hin
                   skiptingarfélögin lúta, leyfi skiptinguna.
    Ákvæði [107. gr. b  107. gr. d og 107. gr. f  107. gr. g]^2) taka með
   nauðsynlegum breytingum til millilandaskiptingar eftir því sem við á.]^3)
       ^1)L. 126/2011, 202. gr. ^2)L. 81/2009, 12. gr. ^3)L. 54/2007, 4. gr.

                          XV. kafli. Skaðabætur o.fl.
    108. gr. Stofnendur, stjórnarmenn, framkvæmdastjórar, endurskoðendur og
   skoðunarmenn einkahlutafélags, svo og rannsóknarmenn, eru skyldir að bæta
   félaginu það tjón er þeir hafa valdið því í störfum sínum hvort sem er af
 ásetningi eða gáleysi. Sama gildir þegar hluthafi eða aðrir verða fyrir tjóni
           vegna brota á ákvæðum laga þessara eða samþykktum félags.
   Hluthafi er skyldur til að bæta tjón sem hann af ásetningi eða stórfelldu
  gáleysi hefur valdið félaginu, öðrum hluthöfum eða þriðja aðila með broti á
                     lögum þessum eða samþykktum félagsins.
 Bótafjárhæð má færa niður með hæfilegu tilliti til þess hve mikil sökin var og
               tjónið, til efnahags tjónvalds og annarra atvika.
  109. gr. Ákvörðun um að félag skuli hafa uppi skaðabótakröfu, sbr. 108. gr.,
                          skal tekin á hluthafafundi.
 Hafi hluthafafundur gert samþykkt um ábyrgðarleysi manns eða fellt tillögur um
  að beita fébótaábyrgð geta hluthafahópar, sem ráða yfir minnst [^1/10]^1) af
heildarhlutafé félagsins, gert skaðabótakröfuna vegna félagsins og í nafni þess.
 Kostnaður af slíku máli er félaginu óviðkomandi. Þó geta málshefjendur krafist
  að kostnaðurinn sé greiddur af félaginu, allt að þeirri fjárhæð sem félagið
                          fengi greidda í skaðabætur.
 Ákvörðun hluthafafundar um ábyrgðarleysi eða um að beita ekki fébótaábyrgð er
  ekki bindandi fyrir þrotabú félagsins ef félagið telst hafa verið ógjaldfært
   þegar ákvörðun var tekin eða frestdagur hefst innan árs frá ákvörðuninni.
                              ^1)L. 93/2006, 11. gr.
                                  110. gr. ^1)
                 ^1)L. 68/2010, 28. gr., sbr. 2. mgr. 31. gr. s.l.

                  XVI. kafli. Útibú erlendra einkahlutafélaga.
111. gr. Erlend einkahlutafélög og félög í samsvarandi lagalegu formi, sem eiga
    lögheimili og varnarþing í [ríki á Evrópska efnahagssvæðinu, aðildarríki
    stofnsamnings Fríverslunarsamtaka Evrópu eða Færeyjum],^1) geta stundað
                   starfsemi með rekstri útibús hér á landi.
Önnur erlend einkahlutafélög og félög í samsvarandi lagalegu formi geta stundað
 starfsemi með rekstri útibús hér á landi ef það er heimilað í alþjóðasamningi
sem Ísland er aðili að eða ráðherra telur rétt að heimila slíkt. Ráðherra getur
                        sett reglur um þessi atriði.^2)
                    ^1)L. 108/2006, 57. gr. ^2)Augl. 828/2007.
  112. gr. Öll lögskipti, sem leiðir af starfsemi útibús erlends félags hér á
                 landi, skulu lúta íslenskum lögum og lögsögu.
 113. gr. Í heiti útibús erlends einkahlutafélags skal greina nafn hins erlenda
                     félags, svo og að um útibú sé að ræða.
114. gr. Útibússtjóri, einn eða fleiri, skal veita útibúi forstöðu. Útibússtjóri
skal vera lögráða og fjár síns ráðandi. Að öðru leyti gilda ákvæði laga þessara
    varðandi framkvæmdastjóra um heimilisfesti o.fl. eftir því sem við á.^1)
  Útibússtjóri undirritar skuldbindingar útibúsins og ber ábyrgð á að gætt sé
 íslenskra laga um rekstur þess. Félagsstjórn getur þó veitt prókúruumboð fyrir
      útibúið enda fullnægi prókúruhafi skilyrðum 1. mgr. um útibússtjóra.
                             ^1)Sjá og augl. 828/2007.
115. gr. [Tilkynna skal hlutafélagaskrá stofnun útibús erlends einkahlutafélags.
   Ákvæði XVII. kafla um skráningu einkahlutafélaga varðandi tilkynningar um
  stofnun félaganna skulu gilda eftir því sem við á. Í tilkynningu um stofnun
       útibús skal tekið fram berum orðum eftir hvaða landslögum erlenda
einkahlutafélagið starfar. Þá skal geta skrárinnar, þar sem erlenda hlutafélagið
     er skráð, ásamt skráningarnúmeri félagsins í þeirri skrá, svo og forms
    félagsins. Í tilkynningu um útibú erlends einkahlutafélags eða félags í
samsvarandi lagalegu formi, sem á lögheimili og varnarþing [í ríki utan Evrópska
  efnahagssvæðisins, aðildarríkis stofnsamnings Fríverslunarsamtaka Evrópu eða
 Færeyja],^1) skal geta lagalegs forms félagsins, aðalstarfsstöðvar og tilgangs
 þess og minnst einu sinni á ári fjárhæðar hlutafjár ef þessar upplýsingar koma
  ekki fram í stofnsamningi og samþykktum eða skjölum með breytingu þar á. Séu
útibú hins erlenda einkahlutafélags fleiri en eitt nægir að senda stofnsamning,
 samþykktir og tilkynningar um breytingar þar á, svo og ársreikninga félagsins,
      einu sinni en vísa með glöggum hætti í skráningu fyrra útibús, m.a.
            skráningarnúmer (kennitölu) útibúsins, sbr. 116. gr.]^2)
Útibússtjóri undirritar tilkynningu og ber ábyrgð á efni hennar og fylgiskjala.
          Útibú má ekki hefja starfsemi fyrr en það hefur verið skráð.
                  ^1)L. 108/2006, 58. gr. ^2)L. 116/1997, 5. gr.
 116. gr. [Útibússtjóra ber að tilkynna hlutafélagaskrá allar breytingar á því
                sem skráð er, sbr. 123. gr. og 1. mgr. 115. gr.
  [Útibússtjóri skal senda ársreikningaskrá ársreikninga aðalfélags og útibús
                    samkvæmt lögum um ársreikninga.]^1)]^2)
                   ^1)L. 52/2003, 10. gr. ^2)L. 116/1997, 6. gr.
        117. gr. [Ef hið erlenda félag er tekið til gjaldþrotaskipta eða
félagsslitameðferðar skal útibússtjóri tafarlaust tilkynna hlutafélagaskrá það,
 svo og hverjir sjái um gjaldþrotaskiptin eða félagsslitameðferðina, hver völd
 þeirra séu og hvenær skiptunum eða meðferðinni ljúki. Sambærilegar upplýsingar
 skal gefa um greiðslustöðvun, nauðasamninga og samsvarandi gerðir. [Gæta skal
                         ákvæða 7. mgr. 1. gr.]^1)]^2)
                   ^1)L. 52/2003, 11. gr. ^2)L. 116/1997, 7. gr.
                  118. gr. Útibú skal afmá úr hlutafélagaskrá:
        1. ef hið erlenda einkahlutafélag ákveður að leggja útibúið niður;
     2. ef þess er krafist af lánardrottni sem sannað hefur með árangurslausri
 aðför eða löghaldsgerð eða með játningu útibússtjóra að eignir félagsins hér á
landi nægi ekki til greiðslu á kröfu hans; þessi töluliður gildir ekki gagnvart
útibúum í eigu [félaga á Evrópska efnahagssvæðinu, í aðildarríkjum stofnsamnings
                 Fríverslunarsamtaka Evrópu eða í Færeyjum];^1)
    3. ef útibússtjóri fullnægir ekki lengur skilyrðum 114. gr. eða hverfur úr
starfi; hlutafélagaskrá getur þó veitt félagi hæfilegan frest til að koma málum
                          í rétt horf að þessu leyti;
      4. ef hið erlenda félag hefur verið afmáð úr hlutafélagaskrá erlendis;
   5. ef útibúið fullnægir ekki ákvæðum íslenskrar atvinnulöggjafar um starfsemi
                                   sína hér.
                              ^1)L. 108/2006, 59. gr.
  119. gr. Nú ber að afmá útibú úr hlutafélagaskrá og falla þá í gjalddaga þær
        kröfur lánardrottna sem stofnast hafa vegna starfsemi útibúsins.
 Ákvæði greinar þessarar koma því aðeins til framkvæmda að milliríkjasamningar
                            standi því ekki í vegi.
  120. gr. Útibússtjóri ber ábyrgð á skuldbindingum sem hann stofnar til fyrir
    hönd útibús fyrir skrásetningu þess, svo og eftir að honum er kunnugt um
  gjaldþrot hins erlenda félags, sbr. 117. gr., eða um atvik sem valda því að
               útibú skal afmá úr hlutafélagaskrá, sbr. 118. gr.

                    XVII. kafli. Skráning einkahlutafélaga.
121. gr. [[Ríkisskattstjóri]^1) skráir íslensk einkahlutafélög og útibú erlendra
          einkahlutafélaga og starfrækir hlutafélagaskrá í því skyni.
     [Þeim ráðherra er fer með skráningu félaga]^2) er heimilt að setja með
   reglugerð^3) nánari ákvæði um skráningu einkahlutafélaga, þar með talið um
    skipulag skráningarinnar, rekstur hlutafélagaskrár, aðgang að skránni og
     gjaldtöku, m.a. fyrir útgáfu vottorða og afnot af þeim upplýsingum sem
  hlutafélagaskrá hefur á tölvutæku formi.]^4) [Upplýsingar úr hlutafélagaskrá
                skal vera unnt að veita með rafrænum hætti.]^5)
[Tilkynningar til hlutafélagaskrár ásamt fylgiskjölum og tilskildum skráningar-
 og birtingargjöldum skal senda beint til hlutafélagaskrár.]^6) [Heimilt er að
  senda tilkynningar og fylgiskjöl til hlutafélagaskrár með rafrænum hætti og
   hefur það sama gildi og tilkynningar sem eru sendar á skriflegu formi.]^5)
       ^1)L. 35/2003, 4. gr. ^2)L. 126/2011, 202. gr. ^3)Rg. 162/2006, sbr.
  455/2007. ^4)L. 43/1997, 8. gr. ^5)L. 43/2008, 2. gr. ^6)L. 52/2003, 12. gr.
          122. gr. Tilkynning um stofnun einkahlutafélags skal greina:
   1. ákvæði samþykkta félagsins um það efni er greinir í 1.3., 5. og 9. tölul.
                    1. mgr. og 1.3. tölul. 2. mgr. 7. gr.;
          2. upphæð hlutafjár og á hvern hátt greiðsla hefur farið fram;
     3. nöfn, kennitölu og heimilisföng stofnenda félagsins, stjórnarmanna og
 varamanna þeirra, framkvæmdastjóra og allra þeirra er hafa heimild til að rita
                félagið, svo og endurskoðenda eða skoðunarmanna;
   4. hvort hluthafar séu einn eða fleiri; sé hluthafi einn eða verði einn skal
                              skrá deili á honum.
Tilkynning skal undirrituð af öllum stjórnarmönnum félags og skulu undirskriftir
staðfestar af lögbókanda, lögmanni, löggiltum endurskoðanda eða tveimur vottum.
                            Tilkynningu skal fylgja:
    1. stofnsamningur, reikningsgögn þau sem um ræðir í 2. mgr. 6. gr. og önnur
                gögn og skjöl í sambandi við stofnun félagsins;
                  2. staðfest endurrit af fundargerð stofnfundar;
   3. sönnur fyrir því að stofnendur uppfylli þau skilyrði er um ræðir í 3. gr.,
    stjórnarmenn og framkvæmdastjóri þau skilyrði sem um getur í 42. gr. og
     endurskoðendur eða skoðunarmenn þau hæfisskilyrði er getur í lögum um
 ársreikninga ásamt skriflegri staðfestingu á að þeir hafi tekið endurskoðunina
                                    að sér.
 Hlutafélagaskrá getur auk þessa krafist hverra þeirra gagna og upplýsinga sem
 nauðsynlegar eru til að taka afstöðu til þess hvort við stofnunina hafi verið
  farið eftir lögum og samþykktum félagsins. M.a. getur hún krafist þess að fá
yfirlýsingu lögmanns eða löggilts endurskoðanda um að upplýsingar í tilkynningu
      um stofnun einkahlutafélags varðandi greiðslu hlutafjár séu réttar.
  123. gr. Breytingar á félagssamþykktum eða öðru því sem tilkynnt hefur verið
 skal tilkynna innan mánaðar sé ekki kveðið á um annað í lögum þessum. Krefjast
      má sannana fyrir lögmæti breytinga. Tilkynningar um breytingar skulu
 undirritaðar af meiri hluta stjórnar eða prókúruhafa. Ákvæði 4. mgr. 122. gr.
      gilda eftir því sem við á. [Þegar breytingar á félagssamþykktum eða
 stofnsamningi að öðru leyti eru tilkynntar skal leggja fram nýjan heildartexta
 með innfelldum breytingum. Félagsstjórn eða sá aðili, sem kemur í hennar stað,
             skal tilkynna upphaf og lok félagsslitameðferðar.]^1)
                                      ^2)
                   ^1)L. 31/1997, 5. gr. ^2)L. 52/2003, 13. gr.
 124. gr. Ef tilkynningar fullnægja ekki fyrirmælum laga þessara eða samþykkta
  einkahlutafélags eða ákvarðanir eru ekki teknar á þann hátt sem ákveðið er í
                  lögum eða samþykktum skal synja skráningar.
 Nú má bæta úr göllum á einfaldan hátt með ákvörðun hluthafafundar eða samþykkt
stjórnar og skal þá gefa félaginu hæfilegan frest til að bæta úr því. Ef ekki er
                 úr bætt innan frestsins skal synja skráningar.
        Tilkynnanda skal skýrt bréflega frá synjun og um ástæður hennar.
 Nú getur skráning tilkynningar skipt þriðja aðila máli og skal hlutafélagaskrá
                gera þeim aðila viðvart með fullnægjandi hætti.
 Ef tilkynnandi vill ekki hlíta ákvörðunum skv. 1. og 2. mgr. þessarar greinar
 getur hann borið málið undir dómstóla. Mál skal höfða innan sex mánaða frá því
                   að tilkynnandi fékk vitneskju um ákvörðun.
 Nú telur einhver rétti sínum hallað með skráningu og getur hann þá borið málið
  undir dómstóla enda sé mál höfðað innan sex mánaða frá því að tilkynning var
  birt í Lögbirtingablaði. Ef aðili æskir þess skal skrá ókeypis athugasemd um
           málsúrslit í hlutafélagaskrá og birta síðan skv. 125. gr.
        125. gr. Hlutafélagaskrá skal á kostnað tilkynnanda láta birta í
    Lögbirtingablaði aðalefni þess sem skrásett hefur verið um stofnun nýrra
       einkahlutafélaga og tilvísun í aðalefni aukatilkynninga. Þá getur
   hlutafélagaskrá í öðrum tilvikum látið birta meira en tilvísun í aðalefni
                aukatilkynninga ef hún telur slíkt nauðsynlegt.
 Það sem skráð hefur verið og birt í Lögbirtingablaði skal telja manni kunnugt
  nema atvik séu svo vaxin að telja megi hann hvorki um það hafa vitað né mátt
vita. [Ákvæði 1. málsl. taka þó ekki til ráðstafana sem gerðar eru innan sextán
  daga eftir birtingu ef viðkomandi maður sannar að hann hafi ekki getað aflað
                       vitneskju um það sem birt var.]^1)
Nú hefur birting í Lögbirtingablaði eigi farið fram og hefur tilkynning þá ekki
      gildi gagnvart öðrum en þeim sem sannanlega höfðu vitneskju um hana.
    [Ef um misræmi er að ræða milli þess sem skráð er og þess sem birt er í
 Lögbirtingablaði getur félagið ekki borið hinn birta texta fyrir sig gagnvart
 þriðja manni. Hann getur hins vegar borið hinn birta texta fyrir sig gagnvart
 félaginu nema sannað sé að hann hafi haft vitneskju um það sem skráð var.]^1)
                               ^1)L. 31/1997, 6. gr.

                         XVIII. kafli. Refsingar o.fl.
126. gr. Nú vanrækja stofnendur, stjórnendur, framkvæmdastjóri, endurskoðendur,
  skoðunarmenn, skilanefndarmenn eða útibússtjóri erlends einkahlutafélags eða
   aðrir skyldur sínar samkvæmt lögum þessum, félagssamþykktum eða ályktunum
 hluthafafundar og getur þá hlutafélagaskrá boðið þeim, að viðlagðri ákveðinni
  dagsekt eða vikusekt, að inna skylduverk af hendi. Bera má lögmæti úrskurðar
              undir dómstóla innan eins mánaðar frá birtingu hans.
       127. gr. Það varðar sektum ^1) eða fangelsi allt að tveimur árum:
     1. að skýra vísvitandi rangt eða villandi frá högum einkahlutafélags eða
     öðru, er það varðar, í opinberri auglýsingu eða tilkynningu, skýrslum,
  ársreikningi eða yfirlýsingum til hluthafafundar eða forráðamanna félags eða
                       tilkynningum til hlutafélagaskrár;
   2. að brjóta vísvitandi ákvæði laga þessara um greiðslu hlutafjár, hlutaskrá,
eigin hluti, skyldu formanns varðandi boðun til stjórnarfunda (2. mgr. 46. gr.),
 tillög í varasjóð, úthlutun arðs, endurgreiðslu á hlutafjárframlögum, lán eða
 tryggingu til handa hluthöfum o.fl. (79. gr.) og tilkynningu um stofnun útibús
og upphaf starfsemi þess (115. gr.). [Sama gildir um brot á reglum um hlutafé í
   erlendum gjaldmiðli skv. 3. mgr. 1. gr. og upplýsingagjöf skv. 7. mgr. 1.
                                    gr.];^2)
   [3. að afhenda án heimildar eða nota aðgangsorð eða annað sambærilegt til að
      vera viðstaddur eða taka þátt í rafrænum stjórnarfundi eða rafrænum
                     hluthafafundi, þ.m.t. greiða atkvæði;
    4. að afhenda án heimildar eða nota aðgangsorð eða annað sambærilegt til að
lesa, breyta eða senda rafræn skilaboð o.fl. sem fellur undir ákvæði laganna um
                             rafræn samskipti.]^3)
       ^1)L. 82/1998, 216. gr. ^2)L. 29/2006, 2. gr. ^3)L. 93/2006, 12. gr.
     128. gr. Hver sá sem vísvitandi ber út rangar frásagnir eða með öðrum
 samsvarandi hætti skapar rangar hugmyndir um hag einkahlutafélags eða annað er
 það varðar þannig að áhrif geti haft á sölu eða söluverð hluta í félaginu skal
               sæta sektum ^1) eða fangelsi allt að tveimur árum.
Ef sá sem stjórnar einkahlutafélagi eða kemur að öðru leyti fram fyrir hönd þess
 greinir vísvitandi rangt eða villandi frá efnahag félags eða eignum í skjölum,
bréfum til viðskiptamanna, umburðarbréfum ellegar tilkynningum eða skýrslum til
 opinberra aðila varðar það sektum eða [fangelsi allt að einu ári]^1) enda taki
           ákvæði 127. gr. eða 1. mgr. þessarar greinar ekki þar til.
                              ^1)L. 82/1998, 216. gr.
  129. gr. Sá maður skal sæta sektum ^1) eða fangelsi allt að tveimur árum sem
   gerist sekur um eftirgreindar athafnir að því er varðar atkvæðagreiðslu á
                                 hluthafafundi:
    1. aflar sér eða öðrum ólöglegs færis á að taka þátt í atkvæðagreiðslu eða
                    ruglar atkvæðagreiðslu með öðrum hætti;
      2. leitast við með ólögmætri nauðung, frelsisskerðingu eða misbeitingu
aðstöðu yfirboðara að fá hluthafa eða umboðsmann hans til þess að greiða atkvæði
              á ákveðinn hátt eða til þess að greiða ekki atkvæði;
    3. kemur því til leiðar með sviksamlegu atferli að hluthafi eða umboðsmaður
  hans greiði ekki atkvæði, þó að hann hafi ætlað sér það, eða að atkvæði hans
                ónýtist eða hafi önnur áhrif en til var ætlast;
    4. greiðir, lofar að greiða eða býður hluthafa eða umboðsmanni hans fé eða
   annan hagnað til þess að neyta ekki atkvæðisréttar síns eða til að greiða
                          atkvæði félaginu í óhag eða
   5. tekur við, fer fram á að fá eða lætur lofa sér eða öðrum hagnaði til þess
  að neyta ekki atkvæðisréttar síns eða til að greiða atkvæði félaginu í óhag.
                              ^1)L. 82/1998, 216. gr.
130. gr. Sá sem vanrækir tilkynningar til hlutafélagaskrár samkvæmt lögum þessum
              skal sæta sektum eða [fangelsi allt að einu ári].^1)
                              ^1)L. 82/1998, 216. gr.
 131. gr. Nú hefur stjórnanda félags eða öðrum, sem komið hefur fram fyrir hönd
þess, verið dæmd sekt vegna brots í starfi sínu fyrir félagið og ber félagið þá
  ábyrgð á greiðslu sektar ef innheimta hefur orðið árangurslaus hjá sökunaut
 sjálfum. Ef ekki eru ákvæði í refsidómi um ábyrgð félagsins verður sektin því
     aðeins innheimt með aðför hjá því að dæmt sé um skyldu þess í sérstöku
                                 [sakamáli].^1)
                            ^1)[8]L. 88/2008, 234. gr.

                      XIX. kafli. Gildistaka laganna o.fl.
                132. gr. Lög þessi öðlast gildi 1. janúar 1995.
   Ákvæði til bráðabirgða I og II í lögum um hlutafélög varðandi umskráningu
              skráðra hlutafélaga sem einkahlutafélög skulu gilda.
       Hlutabréf í hlutafélögum, sem verða einkahlutafélög, verða ógild.
 133. gr. Í lögum, sem öðlast hafa gildi fyrir gildistöku laga þessara, ber að
líta svo á að með hlutafélögum sé einnig átt við einkahlutafélög samkvæmt lögum
                                    þessum.
  Þrátt fyrir ákvæði 1. mgr. geta bankar, sparisjóðir og aðrar lánastofnanir,
verðbréfafyrirtæki og vátryggingafélög ekki rekið starfsemi sem einkahlutafélög.
                                  134. gr. ^1)
                              ^1)L. 52/2003, 14. gr.
  135. gr. [Ráðherra getur með reglugerð sett nánari ákvæði um framkvæmd laga
                     þessara, sbr. þó 2. mgr. 121. gr.]^1)
                               ^1)L. 43/1997, 9. gr.
    [136. gr. Þar sem lög þessi mæla fyrir um eða gera ráð fyrir að skjal sé
         undirritað verður skilyrði þetta uppfyllt með notkun rafrænnar
                               undirskriftar.]^1)
                              ^1)L. 93/2006, 13. gr.

References

   Visible links
   1. file://2008088.html
   2. file://2009086.html
   3. file://2006003.html#g98
   4. file://1995002.html#g7
   5. file://1995002.html#g8
   6. file://2004026.html#g1
   7. file://2009086.html#g25
   8. file://2008088.html#g234
