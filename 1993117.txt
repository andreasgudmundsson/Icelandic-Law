
   --------------------------------------------------------------------------

                                                     Lög um almannatryggingar^1)

                           1993 nr. 117 20. desember

   --------------------------------------------------------------------------

   ^1)Rg. 83/1981, um greiðslur sjúkrasamlaga fyrir meðferð húðsjúkdóma,
   veitta af öðrum en læknum. Rg. 242/1981, um matartækna. Rg. 246/1982, sbr.
   380/1984, 18/1986, 442/1986, 50/1987, 609/1987, 300/1989 og 64/1990, sbr.
   augl. 68/1990, um greiðslu almannatrygginga á lyfjakostnaði. Rg. 148/1989,
   um þátttöku sveitarfélaga í kostnaði sjúkrasamlaga.

                                   I. kafli.
                              Skipulag og stjórn.
                                     1. gr.
        Almannatryggingar teljast samkvæmt lögum þessum:

   1.
           Lífeyristryggingar.
   2.
           Slysatryggingar.
   3.
           Sjúkratryggingar.

                                     2. gr.
        Tryggingastofnun ríkisins annast lífeyristryggingar, slysatryggingar
   og sjúkratryggingar. Heilbrigðis- og tryggingamálaráðuneytið hefur umsjón
   með allri starfsemi Tryggingastofnunar ríkisins.
        Hver grein trygginganna, sbr. 1. gr., er sjálfstæð deild í
   Tryggingastofnuninni og hefur þar sérstakan fjárhag. Engin deildanna ber
   ábyrgð á skuldbindingum annarrar. Að öðru leyti er forstjóra heimilt, að
   fengnu samþykki tryggingaráðs og ráðherra, að skipa starfsemi
   stofnunarinnar í deildir eftir því sem henta þykir.
        Tryggingastofnun ríkisins hefur heimili og varnarþing í Reykjavík.

                                     3. gr.
        [Ráðherra skipar forstjóra Tryggingastofnunar ríkisins til fimm ára í
   senn og ræður tryggingayfirlækni, hvorn um sig að fengnum tillögum
   tryggingaráðs. Forstjóri ræður aðra starfsmenn.]^1)
        Um ákvörðun launa fastra starfsmanna samkvæmt lögum þessum fer eftir
   lögum um kjarasamninga opinberra starfsmanna.

   ^1)[2]L. 83/1997, 65. gr.

                                     4. gr.
        Forstjóri annast stjórn stofnunarinnar samkvæmt lögum þessum og
   reglugerðum sem settar eru. ...^1)
        Deildarstjórar annast venjulega afgreiðslu mála, hver fyrir sína
   deild. Hvers konar nýbreytni og afbrigði frá venju skal bera undir
   forstjóra.
        Heimilt er að ráða tannlækni eða semja við aðila utan stofnunarinnar
   til að hafa eftirlit með framkvæmd ákvæða laga þessara er lúta að
   tannlækningum.

   ^1)[3]L. 83/1997, 66. gr.

                                     5. gr.
        Alþingi kýs á fyrsta þingi eftir hverjar almennar alþingiskosningar
   fimm menn í tryggingaráð og aðra fimm til vara. Ráðherra skipar formann og
   varaformann tryggingaráðs úr hópi hinna kjörnu aðalmanna.
        Ráðherra ákveður þóknun tryggingaráðsmanna.

                                     6. gr.
        Tryggingaráð skal hafa eftirlit með fjárhag, rekstri og starfsemi
   Tryggingastofnunar ríkisins og gæta þess að hún starfi í samræmi við lög
   og reglugerðir á hverjum tíma. Skal endurskoðunardeild starfa við
   stofnunina undir eftirliti þess.
        Leita skal samþykkis tryggingaráðs á:

   a.
           hinni árlegu fjárhagsáætlun stofnunarinnar,
   b.
           ársreikningum stofnunarinnar,
   c.
           ákvörðunum um iðgjaldaupphæðir,
   d.
           öllum heimildarsamningum við heilbrigðisstéttir og
           heilbrigðisstofnanir,
   e.
           meginreglum um notkun heimildarákvæða,
   f.
           öllum lánveitingum og verðbréfakaupum og -sölum,
   g.
           öðrum þeim atriðum sem lög þessi ákveða.

        Önnur mál skulu borin undir tryggingaráð ef ráðið óskar þess eða
   forstjóra finnst ástæða til.

                                     7. gr.
        Rísi ágreiningur um grundvöll, skilyrði eða upphæð bóta leggur
   tryggingaráð úrskurð á málið. Máli skal skjóta til úrskurðar tryggingaráðs
   eigi síðar en þremur mánuðum eftir að ákvörðun lá fyrir í málinu.
   Tryggingaráði er þó heimilt, ef sérstaklega stendur á, að víkja frá
   þriggja mánaða frestinum.
        Komi ágreiningur fyrir tryggingaráð til úrskurðar og úrlausn hans er
   að einhverju leyti eða öllu háð læknisfræðilegu, lögfræðilegu eða
   félagsfræðilegu mati er tryggingaráði hverju sinni heimilt að kveðja sér
   til ráðuneytis einn til þrjá menn sem hafa sérþekkingu á hlutaðeigandi
   sviði.

                                     8. gr.
        Aðalskrifstofur Tryggingastofnunar ríkisins eru í Reykjavík.
        Utan Reykjavíkur skal Tryggingastofnunin hafa umboðsskrifstofur og
   fer um staðarval, fyrirkomulag og rekstur eftir ákvörðun tryggingaráðs.
        Í hverju sveitarfélagi, þar sem ekki er umboðsskrifstofa
   Tryggingastofnunar ríkisins, skal sveitarstjórn heimilt í samráði við
   tryggingaráð að tilnefna sérstakan trúnaðarmann Tryggingastofnunarinnar
   sem annast upplýsingastörf og tengsl íbúa sveitarfélags við
   umboðsskrifstofu. Tryggingastofnunin ákveður og greiðir þóknun til
   trúnaðarmanna.

                                     9. gr.
        Reikningar Tryggingastofnunar ríkisins fyrir sl. ár skulu jafnan
   fullgerðir eigi síðar en 1. júlí ár hvert. Skulu þeir endurskoðaðir á sama
   hátt og reikningar annarra ríkisstofnana.
        Að lokinni endurskoðun og afgreiðslu tryggingaráðs skulu
   reikningarnir sendir heilbrigðis- og tryggingamálaráðuneytinu sem síðan
   lætur birta þá í B-deild Stjórnartíðinda.
        Tryggingastofnunin skal með reglubundnum hætti birta glöggar
   upplýsingar um alla starfsemi stofnunarinnar.
        Tryggingastofnunin skal kynna almenningi rétt sinn til bóta með
   upplýsingastarfsemi.

                                   II. kafli.
                              Lífeyristryggingar.
                               A. Almenn ákvæði.
                                    10. gr.
        Lífeyristryggingar taka til ellilífeyris, örorkulífeyris,
   tekjutryggingar, örorkustyrkja, barnalífeyris og bóta í fæðingarorlofi.
        [Nema annað sé tilgreint teljast til tekna skv. II. kafla laga
   þessara tekjur skv. [4]II. kafla laga nr. 75/1981, um tekjuskatt og
   eignarskatt, að frádregnum tekjum skv. A-lið 1. mgr. [5]30. gr. sömu laga.
   Við ákvörðun tekjugrundvallar skulu tekjur skv. 3. tölul. C-liðar [6]7.
   gr. laga nr. 75/1981, um tekjuskatt og eignarskatt, metnar að 50
   hundraðshlutum.]^1)
        [Við útreikning örorkulífeyris og tekjutryggingar, sbr. 12. og 17.
   gr. laga þessara, er ráðherra heimilt að hækka tekjuviðmiðun þeirra
   lífeyrisþega sem fengið hafa eingreiðslu skaðabóta vegna örorku að
   frádregnum áætluðum örorkulífeyri og tekjutryggingu til framtíðar frá
   Tryggingastofnun ríkisins.
        Ráðherra setur reglugerð^2) um nánari framkvæmd þessa ákvæðis.]^3)

   ^1)[7]L. 144/1995, 28. gr.^2)Rg. 643/1996.^3)[8]L. 95/1996, 1. gr.

                                   B. Bætur.
                                    11. gr.

                                 Ellilífeyrir.
        Rétt til ellilífeyris eiga þeir sem eru 67 ára eða eldri og átt hafa
   lögheimili hér á landi a.m.k. þrjú almanaksár frá 16 til 67 ára aldurs.
   Fullur árlegur ellilífeyrir, 147.948 kr., greiðist þeim einstaklingum sem
   átt hafa lögheimili hér á landi a.m.k. 40 almanaksár frá 16 til 67 ára
   aldurs, sbr. þó 2. mgr. Sé um skemmri tíma að ræða greiðist ellilífeyrir í
   hlutfalli við lögheimilistímann.
        Ellilífeyri skal skerða ef árstekjur einstaklinga eða hjóna hvors um
   sig eru hærri en 853.397 kr. Ef tekjur eru umfram umrædd mörk skal skerða
   ellilífeyri um [30%]^1) þeirra tekna sem umfram eru uns hann fellur niður.
   [Til tekna í þessu sambandi teljast ekki bætur almannatrygginga, tekjur úr
   lífeyrissjóðum, bætur samkvæmt lögum um félagslega aðstoð eða
   húsaleigubætur samkvæmt [9]lögum nr. 100/1994.]^2) Skerðing samkvæmt
   þessari málsgrein skal þó aldrei ná til þess hluta ellilífeyris sem
   einstaklingur á rétt á vegna frestunar á töku ellilífeyris sem ákveðin var
   fyrir 1. janúar 1992.
        Lífeyrir hjóna, sem bæði fá lífeyri, skal nema 90% af lífeyri tveggja
   einstaklinga. Heimilt er þó að miða lífeyri beggja við lögheimilistíma
   þess sem á lengri réttindatíma, sbr. síðasta málslið 2. mgr. Þá er og
   heimilt að úrskurða hvoru hjónanna um sig einstaklingslífeyri ef þau eru
   eigi samvistum af heilsufarsástæðum eða öðrum ástæðum er tryggingaráð
   metur jafngildar.
        Hver, sem stundað hefur sjómennsku í 25 ár eða lengur, skal eiga rétt
   á töku ellilífeyris frá og með 60 ára aldri, enda sé að öðru leyti
   fullnægt skilyrðum þessarar greinar. Starfsár sjómanna skal í þessu
   sambandi miðast við að sjómaður hafi verið lögskráður á íslenskt skip eða
   skip gert út af íslenskum aðilum eigi færri en 180 daga að meðaltali í 25
   ár. Nánari ákvæði um framkvæmd skulu sett með reglugerð.
        Nú hefur sjómaður stundað sjómennsku í 25 ár eða lengur að hluta eða
   öllu leyti á opnum báti eða þilfarsbáti undir 12 brl. eða af öðrum ástæðum
   ekki borið skylda til lögskráningar og er þá heimilt að úrskurða honum
   ellilífeyri frá og með 60 ára aldri, enda sé sannað að sú sjómennska hafi
   verið aðalstarf viðkomandi meðan á henni stóð.

   ^1)[10]L. 144/1995, 29. gr.^2)[11]L. 148/1994, 12. gr.

                                    12. gr.

                                Örorkulífeyrir.
        Rétt til örorkulífeyris eiga þeir menn sem lögheimili eiga á Íslandi,
   sbr. [12]1. gr. laga um lögheimili, nr. 21/1990, eru á aldrinum 1667 ára
   og:

   a.
           hafa átt lögheimili á Íslandi a.m.k. þrjú síðustu árin áður en
           umsókn er lögð fram eða í sex mánuði ef starfsorka var óskert er
           þeir tóku hér lögheimili,
   b.
           eru öryrkjar til langframa á svo háu stigi að þeir eru ekki færir
           um að vinna sér inn ^1/[4] þess er andlega og líkamlega heilir
           menn eru vanir að vinna sér inn í því sama héraði við störf sem
           hæfa líkamskröftum þeirra og verkkunnáttu og sanngjarnt er að
           ætlast til af þeim með hliðsjón af uppeldi og undanfarandi starfa.

        Tryggingayfirlæknir metur örorku þeirra sem sækja um örorkubætur.
        Fullur árlegur örorkulífeyrir skal vera 147.948 kr. og greiðist hann
   eftir sömu reglum og ellilífeyrir, sbr. þó 4. mgr. Við ákvörðun
   lögheimilistíma, sbr. 1. mgr. 11. gr., skal reikna með tímann fram til 67
   ára aldurs umsækjanda.
        Örorkulífeyri skal skerða ef árstekjur örorkulífeyrisþega eða hjóna,
   hvors um sig, sem bæði eru örorkulífeyrisþegar, eru hærri en 871.373 kr.
   Ef tekjur eru umfram umrædd mörk skal skerða örorkulífeyri um 25% þeirra
   tekna sem umfram eru uns hann fellur niður. [Til tekna í þessu sambandi
   teljast ekki bætur almannatrygginga, tekjur úr lífeyrissjóðum, bætur
   samkvæmt lögum um félagslega aðstoð eða húsaleigubætur samkvæmt [13]lögum
   nr. 100/1994.]^1)

   ^1)[14]L. 148/1994, 13. gr.

                                    13. gr.

                                 Örorkustyrkur.
        Heimilt er Tryggingastofnuninni að veita örorkustyrk þeim sem skortir
   að minnsta kosti helming starfsorku sinnar og uppfyllir skilyrði 1. mgr.
   12. gr. að öðru leyti en því er örorkustig varðar. Örorkustyrkþegi, sem
   náð hefur 62 ára aldri, skal njóta örorkustyrks sem jafnan svarar til
   fulls örorkulífeyris (grunnlífeyris án bóta tengdra honum). Örorkustyrk má
   enn fremur veita þeim sem stundar fullt starf en verður fyrir verulegum
   aukakostnaði sökum örorku sinnar. Tryggingaráð setur reglur um
   örorkustyrki og skulu þær staðfestar af ráðherra.

                                    14. gr.

                                 Barnalífeyrir.
        Barnalífeyrir er greiddur með börnum yngri en 18 ára, ef annað hvort
   foreldra er látið eða er örorkulífeyrisþegi, hafi annað hvort foreldra
   þess eða barnið sjálft átt hér lögheimili a.m.k. þrjú síðustu árin áður en
   umsókn er lögð fram. Séu báðir foreldrar látnir eða örorkulífeyrisþegar
   skal greiddur tvöfaldur barnalífeyrir. Hvorki skerðingarákvæði 2. mgr. 11.
   gr. né 4. mgr. 12. gr. takmarka rétt til barnalífeyris.
        [Sömu réttarstöðu hafa stjúpbörn og kjörbörn þegar eins stendur á. Þó
   skal ekki greiddur barnalífeyrir vegna fráfalls eða örorku stjúpforeldris
   ef barnið á framfærsluskylt foreldri á lífi.]^1)
        Tryggingaráð getur ákveðið að greiða barnalífeyri með barni
   ellilífeyrisþega, svo og með barni manns sem sætir gæslu- eða refsivist,
   enda hafi vistin varað a.m.k. þrjá mánuði.
        Lífeyrisdeild Tryggingastofnunar skal greiða barnalífeyri þegar
   skilríki liggja fyrir um að barn verði ekki feðrað.
        Barnalífeyrir greiðist foreldrum barnanna, enda séu þau á framfæri
   þeirra, eða þeim öðrum er annast framfærslu þeirra að fullu.
        Árlegur barnalífeyrir með hverju barni skal vera 123.600 kr. Ekki
   skal greiða barnalífeyri vegna þeirra barna er njóta örorkulífeyris.

   ^1)[15]L. 129/1995, 4. gr.

                                    15. gr.

                                Fæðingarstyrkur.
        [Fæðingarstyrkur skal vera 27.758 kr. á mánuði í sex mánuði og
   greiðast móður við hverja fæðingu barns, sbr. þó 2. mgr. og ákvæði
   þessarar greinar um lengingu fæðingarorlofs af sérstökum ástæðum. Hefja má
   greiðslu fæðingarstyrks einum mánuði fyrir áætlaðan fæðingardag sem
   staðfestur skal með læknisvottorði. Að jafnaði skal móðir eiga lögheimili
   hér á landi við fæðingu barns og hafa átt lögheimili hér á landi síðustu
   12 mánuðina fyrir fæðinguna. Nánar skal kveðið á um lögheimilisskilyrði í
   reglugerð.]^1)
        Ákvæði greinar þessarar taka ekki til félagsmanna í samtökum
   opinberra starfsmanna, bankamanna eða annarra stéttarfélaga er njóta
   óskertra launa í fæðingarorlofi samkvæmt kjarasamningum þann tíma er
   óskert laun eru greidd.
        [Greiða skal fæðingarstyrk í þrjá mánuði ef um er að ræða
   andvanafæðingu eftir 22 vikna meðgöngu. Sé um að ræða fósturlát eftir 18
   vikna meðgöngu greiðist fæðingarstyrkur í tvo mánuði.]^1)
        Greiðslur fæðingarstyrks falla niður frá þeim degi er foreldri lætur
   frá sér barn vegna ættleiðingar, uppeldis eða fósturs eða til varanlegrar
   dvalar á stofnun. Þegar um er að ræða tilvik samkvæmt þessari málsgrein
   skal fæðingarstyrkur þó aldrei greiddur skemur en í tvo mánuði eftir
   fæðingu.
        [Framlengja skal greiðslu fæðingarstyrks um þrjá mánuði fyrir hvert
   barn umfram eitt. Þurfi barn að dvelja á sjúkrahúsi lengur en sjö daga í
   beinu framhaldi af fæðingu skal framlengja greiðslu fæðingarstyrks um þann
   dagafjölda sem barn dvelur á sjúkrahúsi fyrir fyrstu heimkomu, allt að
   fjórum mánuðum. Framlengja skal og greiðslu fæðingarstyrks um allt að þrjá
   mánuði ef um er að ræða alvarlegan sjúkleika barns sem krefst nánari
   umönnunar foreldris. Heimilt er að framlengja greiðslu fæðingarstyrks um
   allt að tvo mánuði vegna alvarlegra veikinda móður eftir fæðingu. Þörf
   fyrir framlengingu vegna dvalar barns á sjúkrahúsi, sbr. 2. málsl.,
   alvarlegs sjúkleika barns eða alvarlegra veikinda móður skal rökstudd með
   vottorði læknis. Tryggingayfirlæknir skal meta hvort lenging
   fæðingarorlofs er nauðsynleg samkvæmt þessu ákvæði.]^1)
        [Fæðingarstyrkur skal greiddur foreldri vegna frumættleiðingar og
   fósturforeldri vegna töku barns yngra en fimm ára í fóstur í sex mánuði
   frá þeim tíma þegar barnið kemur á heimilið, enda staðfesti
   barnaverndarnefnd eða aðrir til þess bærir aðilar ráðstöfunina. Ef barn,
   sem ættleiða á, er sótt til útlanda skal ættleiðandi foreldri þó heimilt
   að hefja töku fæðingarorlofs við upphaf ferðar, enda hafi viðkomandi
   yfirvöld eða stofnun staðfest að barn fáist ættleitt. Nú eru fleiri börn
   en eitt ættleidd eða tekin í fóstur í einu og skal þá framlengja greiðslu
   fæðingarstyrks um þrjá mánuði fyrir hvert barn umfram eitt.]^1)
        Sé barnshafandi konu nauðsynlegt af heilsufars- eða öryggisástæðum að
   leggja niður störf meira en mánuði fyrir áætlaðan fæðingartíma barns skal
   hún eiga rétt til fæðingarstyrks þann tíma, þó aldrei lengur en í 60 daga,
   enda verði ekki við komið breytingum á starfsháttum hennar eða tilfærslu í
   starfi. Tryggingayfirlæknir skal meta hvort þörf er fyrir hendi samkvæmt
   ákvæði þessu.

   ^1)[16]L. 51/1997, 7. gr.

                                    16. gr.

                              Fæðingardagpeningar.
        a. [Foreldrar, sem leggja niður launuð störf í fæðingarorlofi, eiga
   rétt á fæðingardagpeningum samkvæmt grein þessari, enda hafi þeir að
   jafnaði átt lögheimili hér á landi síðustu 12 mánuði fyrir fæðinguna og
   eigi lögheimili hér á landi við fæðingu barnsins. Nánar skal kveðið á um
   lögheimilisskilyrði í reglugerð.]^1) Þeir sem eiga rétt samkvæmt
   kjarasamningum til óskertra launa í fæðingarorlofi eiga þó ekki rétt til
   greiðslu fæðingardagpeninga samkvæmt ákvæði þessu.

   b.
           Fæðingardagpeningar skulu vera tvöfaldir sjúkradagpeningar
           einstaklings eins og þeir eru ákveðnir á hverjum tíma.
   c.
           Fæðingardagpeningar skulu greiddir í sex mánuði.
   d.
           Fullra fæðingardagpeninga njóta þeir sem unnið hafa 1.0322.064
           dagvinnustundir á síðustu 12 mánuðum fyrir töku fæðingarorlofs.
           Hálfra fæðingardagpeninga njóta þeir sem unnið hafa 5161.031
           dagvinnustund á síðustu 12 mánuðum fyrir töku fæðingarorlofs.
           Launuð vinna í grein þessari merkir öll vinna að tekjuöflun, jafnt
           atvinnurekenda sem launþega. Um mat á atvinnuþátttöku foreldris
           skal setja ákvæði í reglugerð.
   e.
           Heimilt er konu að hefja töku fæðingarorlofs allt að einum mánuði
           fyrir áætlaðan fæðingardag sem staðfestur skal með læknisvottorði
           og miðast greiðsla fæðingardagpeninga við þann tíma. Beri fæðingu
           að fyrir áætlaða töku fæðingarorlofs miðast greiðslur
           fæðingardagpeninga við fæðingardag.
   f.
           Nú hefur móðir fengið fæðingardagpeninga í a.m.k. einn mánuð eftir
           fæðingu ...^1) og á þá faðir rétt á greiðslu fæðingardagpeninga í
           stað móður ef hún óskar þess, enda leggi hann niður launaða vinnu
           á meðan. Foreldrar geta og skipt með sér fæðingarorlofi, t.d.
           verið bæði í orlofi á sama tíma að fullu eða hluta, þó þannig að
           greiðslur til þeirra sameiginlega nemi ekki meira en sex mánaða
           fæðingardagpeningum, sbr. c-lið.
   g.
           [Taki foreldrar samanlagt ekki allt það fæðingarorlof sem þeir
           eiga rétt á, sbr. ákvæði laga um fæðingarorlof, fellur greiðsla
           fæðingardagpeninga niður fyrir þann tíma sem ekki er nýttur.]^1)
   h.
           Fæðingarorlof og greiðslur fæðingardagpeninga framlengjast um
           [þrjá mánuði]^1) fyrir hvert barn umfram eitt ef fæðast fleiri í
           einu.
   i.
           [Þurfi barn að dvelja á sjúkrahúsi lengur en sjö daga í beinu
           framhaldi af fæðingu skal framlengja greiðslu fæðingardagpeninga
           um þann dagafjölda sem barn dvelur á sjúkrahúsi fyrir fyrstu
           heimkomu, allt að fjórum mánuðum. Framlengja skal og greiðslu
           fæðingardagpeninga um allt að þrjá mánuði ef um er að ræða
           alvarlegan sjúkleika barns sem krefst nánari umönnunar foreldris.
           Hvort foreldri sem er getur að ósk móður dvalið hjá barni þennan
           tíma. Heimilt er að framlengja fæðingarorlof um allt að tvo mánuði
           vegna alvarlegra veikinda móður eftir fæðingu. Þörf fyrir
           framlengingu vegna dvalar barns á sjúkrahúsi, sbr. 1. málsl.,
           alvarlegs sjúkleika barns eða alvarlegra veikinda móður skal
           rökstudd með vottorði læknis. Tryggingayfirlæknir skal meta hvort
           lenging fæðingarorlofs er nauðsynleg samkvæmt þessu ákvæði.]^1)
   j.
           Þegar sérstaklega stendur á vegna heilsufars barns er heimilt að
           fengnu vottorði læknis sem annast hefur barnið að foreldri taki
           hluta af fæðingarorlofi án þess að því sé gert skylt að ljúka því
           í einu lagi. Hvert tímabil má þó ekki vera skemmra en mánuður.
   k.
           Sé barnshafandi konu nauðsynlegt af heilsufars- eða öryggisástæðum
           að hætta störfum meira en mánuði fyrir áætlaðan fæðingartíma barns
           skal hún eiga rétt til greiðslu fæðingardagpeninga þann tíma, þó
           aldrei lengur en í 60 daga, enda verði ekki komið við breytingum á
           starfsháttum hennar eða tilfærslu í starfi. Tryggingayfirlæknir
           skal meta hvort lenging fæðingarorlofs er nauðsynleg samkvæmt
           þessu ákvæði.
   l.
           Greiðslur fæðingardagpeninga falla niður frá þeim degi er foreldri
           lætur frá sér barn vegna ættleiðingar, uppeldis eða fósturs eða
           til varanlegrar dvalar á stofnun. Þegar um er að ræða tilvik
           samkvæmt þessari málsgrein skulu fæðingardagpeningar þó aldrei
           greiddir skemur en tvo mánuði eftir fæðingu. [Greiða skal
           fæðingardagpeninga í þrjá mánuði ef um er að ræða andvanafæðingu
           eftir 22 vikna meðgöngutíma. Sé um að ræða fósturlát eftir 18
           vikna meðgöngu greiðast fæðingardagpeningar í tvo mánuði.]^1)
   m.
           [Ættleiðandi foreldrar vegna frumættleiðingar og fósturforeldrar
           eiga rétt til greiðslu fæðingardagpeninga í fæðingarorlofi vegna
           töku barns yngra en fimm ára, sbr. og 6. mgr. 15. gr.]^1)
   n.
           Fæðingardagpeningar greiðast úr lífeyrisdeild Tryggingastofnunar
           ríkisins gegn framvísun vottorðs læknis og sönnunar um
           launagreiðslur og atvinnuþátttöku viðkomandi samkvæmt nánari
           reglum sem ráðherra setur í reglugerð.
   o.
           Útgjöld lífeyristrygginga vegna fæðingardagpeninga skulu greidd af
           framlagi atvinnurekenda til lífeyristrygginga.
   p.
           Enginn getur samtímis notið fæðingardagpeninga og
           sjúkradagpeninga.

   ^1)[17]L. 51/1997, 8. gr.

                                    17. gr.

                                 Tekjutrygging.
        [Ef aðrar tekjur ellilífeyrisþega en lífeyrir almannatrygginga, bætur
   samkvæmt lögum um félagslega aðstoð og húsaleigubætur samkvæmt [18]lögum
   nr. 100/1994 fara ekki fram úr 217.319 kr. á ári skal greiða uppbót á
   lífeyri hans að upphæð 272.208 kr. á ári. Hafi bótaþegi hins vegar aðrar
   tekjur umfram 217.319 kr. á ári skal skerða uppbótina um 45% þeirra tekna
   sem umfram eru. Sama gildir um hjónalífeyri eftir því sem við á.
        Ef aðrar tekjur örorkulífeyrisþega en lífeyrir almannatrygginga,
   bætur samkvæmt lögum um félagslega aðstoð og húsaleigubætur samkvæmt
   [19]lögum nr. 100/1994 fara ekki fram úr 217.319 kr. á ári skal greiða
   uppbót á lífeyri hans að upphæð 279.840 kr. á ári. Hafi bótaþegi hins
   vegar aðrar tekjur umfram 217.319 kr. skal skerða uppbótina um 45% þeirra
   tekna sem umfram eru. Sama gildir um hjónalífeyri eftir því sem við á.
        [Nú sinnir maður ekki lagaskyldu um greiðslu iðgjalda til
   lífeyrissjóðs samkvæmt [20]lögum nr. 55/1980, um starfskjör launafólks og
   skyldutryggingu lífeyrisréttinda, með síðari breytingum. Er þá heimilt að
   áætla honum tekjur sem koma til frádráttar greiðslu tekjutryggingar. Setja
   skal reglugerð með nánari ákvæðum um framkvæmd þessa frádráttar.]^1)
        Um uppbót á lífeyri samkvæmt þessari grein gilda ákvæði 11. gr. eftir
   því sem við á.]^2)

   ^1)[21]L. 144/1995, 30. gr.^2)[22]L. 148/1994, 14. gr.

                                    18. gr.
        Við ákvörðun um hækkanir bóta skv. 17. gr. skulu umsóknir rökstuddar
   t.d. með skattframtölum og skýrum upplýsingum um hagi bótaþega. Hliðsjón
   skal höfð af því hvort eignum bótaþega hefur verið ráðstafað með þeim
   hætti að það valdi synjun hækkunar.
        Með reglugerð skal fjárhæðum 17. gr. breytt [1. september]^1) árlega
   til samræmis við almennar hækkanir bóta og annarra tekna milli ára.
        Heilbrigðis- og tryggingamálaráðherra er heimilt með reglugerð að
   ákveða að aðrar tekjufjárhæðir skv. 17. gr. gildi um [lífeyri úr
   lífeyrissjóðum og tekjur skv. 3. tölul. C-liðar [23]7. gr. laga nr.
   75/1981, um tekjuskatt og eignarskatt,]^2) en aðrar tekjur.

   ^1)[24]L. 148/1994, 15. gr.^2)[25]L. 144/1995, 31. gr.

                                   C. Tekjur.
                                    19. gr.
        Kostnaður vegna lífeyristrygginga almannatrygginga greiðist úr
   ríkissjóði, m.a. af tekjum ríkissjóðs af tryggingagjaldi.

                                    20. gr.
        Tryggingastofnun ríkisins skal ár hvert haga áætlanagerð sinni vegna
   útgjalda lífeyristrygginga fyrir næsta almanaksár í samræmi við reglur
   fjárlagagerðar og senda heilbrigðis- og tryggingamálaráðuneytinu til
   frekari meðferðar. Auk áætlaðra útgjalda má gera ráð fyrir tillagi til
   varasjóðs, allt að 2% af áætluðum útgjöldum, skv. II. og III. kafla laga
   þessara.
        Árleg heildarútgjöld lífeyristrygginga skulu vera í samræmi við
   ákvörðun Alþingis samkvæmt fjárlögum og fjáraukalögum hvers árs.

                                    21. gr.
        Framlag ríkissjóðs til lífeyristrygginganna skv. 19. og 20. gr. skal
   greitt Tryggingastofnuninni með jöfnum greiðslum í byrjun hvers mánaðar.

                                  III. kafli.
                                Slysatryggingar.
                               A. Almenn ákvæði.
                                    22. gr.
        Slysatryggingar taka til slysa við vinnu, iðnnám, björgunarstörf,
   hvers konar íþróttaæfingar, íþróttasýningar og íþróttakeppni, enda sé sá
   sem fyrir slysi verður tryggður samkvæmt ákvæðum 24. eða 25. gr.
        Maður telst vera við vinnu:

   a.
           Þegar hann er á vinnustað á þeim tíma sem honum er ætlað að vera
           að störfum, svo og í matar- og kaffitímum.
   b.
           Í sendiferð í þágu atvinnurekstrar eða í nauðsynlegum ferðum til
           vinnu og frá, enda sé aðeins um að ræða ferðir sem farnar eru
           samdægurs milli vinnustaðar og heimilis eða matstaðar. Sama gildir
           um lengri ferðir af þessu tagi ef starfsmaður er á launum hjá
           vinnuveitanda í ferðinni.

        Slys telst ekki verða við vinnu ef það hlýst af athöfnum slasaða
   sjálfs sem ekki standa í neinu sambandi við vinnuna. Tryggingin tekur þó
   til allra slysa á sjómanni sem verða um borð í skipi hans eða þegar hann
   ásamt skipinu er staddur utan heimahafnar skips eða útgerðarstaðar.
        Til slysa teljast sjúkdómar er stafa af skaðlegum áhrifum efna,
   geislaorku eða öðru hliðstæðu sem ríkjandi eru í hæsta lagi fáeina daga og
   rekja verður til vinnunnar.
        Ákveða skal með reglugerð að tilteknir atvinnusjúkdómar skuli teljast
   bótaskyldir samkvæmt þessum kafla.

                                    23. gr.
        Þegar að höndum ber slys, sem ætla má bótaskylt samkvæmt þessum
   kafla, skal atvinnurekandi eða hinn tryggði, ef ekki er um atvinnurekanda
   að ræða, tafarlaust senda tilkynningu um slysið í því formi, sem
   Tryggingastofnunin skipar fyrir um, til lögreglustjóra eða umboðsmanns
   hans (í Reykjavík til Tryggingastofnunarinnar). Lögreglustjóri sendir
   tilkynninguna til Tryggingastofnunarinnar ásamt nauðsynlegum upplýsingum.
   Hinum slasaða eða þeim öðrum, sem gera vilja kröfu til bóta vegna
   slyssins, ber að fylgjast með því að tilkynningarskyldunni sé fullnægt og
   geta þessir aðilar leitað aðstoðar lögreglustjóra ef atvinnurekandi
   vanrækir tilkynninguna. Ef atvik að slysinu eru óljós eða mál ekki
   nægilega upplýst eða ástæða til að ætla að slysið hafi orðið af hirðuleysi
   eða lélegum útbúnaði, svo og ef Tryggingastofnunin eða annar hvor aðila,
   atvinnurekandi eða hinn slasaði eða fyrirsvarsmaður hans óskar þess, skal
   lögreglustjóri rannsaka málið.
        Ef sá sem átti að tilkynna slys hefur vanrækt það skal það eigi vera
   því til fyrirstöðu að sá sem fyrir slysi varð eða eftirlátnir vandamenn
   hans geti gert kröfu til bóta ef það er gert áður en ár er liðið frá því
   að slysið bar að höndum. Tryggingaráð getur þó ákveðið að greiða bætur þó
   að lengri tími líði ef atvik eru svo ljós að drátturinn torveldar ekki
   gagnaöflun um atriði er máli skipta.

                                    24. gr.
        Slysatryggðir samkvæmt þessum kafla eru:

   a.
           Launþegar sem starfa hér á landi, að undanskildum erlendum
           ríkisborgurum sem gegna embætti fyrir erlend ríki og erlendu
           starfsliði slíkra embættismanna. Starf um borð í íslensku skipi
           eða íslenskri flugvél jafngildir starfi hér á landi samkvæmt
           þessum lið.
   b.
           Nemendur við iðnnám samkvæmt iðnfræðslulögum.
   c.
           Útgerðarmenn sem sjálfir eru skipverjar.
   d.
           Þeir sem vinna að björgun manna úr lífsháska eða vörnum gegn
           yfirvofandi meiri háttar tjóni á verðmætum.
   e.
           Íþróttafólk sem tekur þátt í íþróttaiðkunum, hvort heldur er
           æfingum, sýningum eða keppni og orðið er 16 ára. Með
           reglugerðarákvæði má ákveða nánar gildissvið þessa ákvæðis.
   f.
           Sjúklingar sem eru til meðferðar á sjúkrastofnunum sem starfa
           samkvæmt lögum um heilbrigðisþjónustu og heilsutjónið eða örorkan
           er vegna læknisaðgerða eða mistaka starfsfólks sem starfar á
           þessum stofnunum.

        Tryggingaráð getur veitt undanþágu frá slysatryggingu skv. a-lið 1.
   mgr. ef hlutaðeigandi er sannanlega tryggður samkvæmt erlendri
   slysatryggingalöggjöf. Þá er tryggingaráði heimilt að verða við beiðni
   íslensks fyrirtækis um slysatryggingu starfsmanna þess sem erlendis
   starfa.
        Launþegi telst hver sá sem tekur að sér vinnu gegn endurgjaldi án
   þess að vera sjálfur atvinnurekandi í því sambandi, hvort sem um er að
   ræða tímakaup, föst laun, aflahlut eða greiðslu fyrir ákvæðisvinnu.
        Undanskilin slysatryggingu samkvæmt þessari grein er lausavinna sem
   ekki er í sambandi við atvinnurekstur né hefur í för með sér sérstaka
   áhættu. Með reglugerð skal ákveða nánar hvað telja skuli lausavinnu í
   þessu sambandi.
        Maki atvinnurekanda og börn hans, yngri en 16 ára, teljast ekki
   launþegar samkvæmt þessari grein.

                                    25. gr.
        Eftirtöldum mönnum skulu tryggðar slysabætur samkvæmt lögum þessum,
   nema tekið sé fram í skattframtali í byrjun árs að tryggingar sé ekki
   óskað:

   a.
           Atvinnurekendum í landbúnaði, sem vinna landbúnaðarstörf, mökum
           þeirra og börnum á aldrinum 1216 ára.
   b.
           Atvinnurekendum sem starfa að eigin atvinnurekstri í öðrum
           atvinnugreinum.
   c.
           Launþegum sem að staðaldri vinna störf sem falla undir ákvæði 4.
           mgr. 24. gr.

        Þeir sem heimilisstörf stunda geta tryggt sér rétt til slysabóta við
   þau störf með því að skrá í skattframtal í byrjun hvers árs ósk þar að
   lútandi. Á sama hátt geta atvinnurekendur skv. b-lið tryggt mökum sínum og
   börnum innan 16 ára, sem með þeim starfa að atvinnurekstrinum, rétt til
   slysabóta. Sama gildir um börn atvinnurekenda í landbúnaði innan 12 ára
   aldurs.^1)

   ^1)Rg. 527/1995.

                                   B. Bætur.
                                    26. gr.
        Bætur slysatrygginga eru sjúkrahjálp, dagpeningar, örorkubætur og
   dánarbætur.

                                    27. gr.
        Nú veldur bótaskylt slys sjúkleika og vinnutjóni í minnst 10 daga og
   skal þá greiða nauðsynlegan kostnað vegna lækningar hins slasaða og tjóns
   á gervilimum eða hjálpartækjum svo sem hér segir:

   1.
           Að fullu skal greiða:

                a.
                        Læknishjálp samkvæmt samningum sjúkratrygginga.
                b.
                        Sjúkrahúsvist, svo lengi sem afleiðingar slyssins
                        gera hana nauðsynlega. Greiðsla sjúkrahúsvistar
                        færist þó yfir á sjúkratryggingarnar þegar hinn
                        slasaði er orðinn 70 ára, enda séu þá full tvö ár frá
                        slysdegi.
                c.
                        Lyf og umbúðir.
                d.
                        Viðgerð vegna brots eða löskunar á heilbrigðum tönnum
                        eða vel viðgerðum. Greiðslu fyrir sams konar
                        viðgerðir á lélegri tönnum má takmarka við kostnað
                        sem ætla má að orðið hefði ef þær hefðu verið
                        heilbrigðar.
                e.
                        Gervilimi eða svipað hjálpartæki, svo og viðgerð á
                        þeim eða endurnýjun ef viðgerð telst ekki
                        fullnægjandi. Sama gildir um gervitennur.
                f.
                        Sjúkraflutning með sjúkraflugvél eða sjúkrabíl fyrst
                        eftir slys eða þegar ella verður nauðsynlegt að senda
                        sjúkling með slíkum farartækjum til meðferðar hjá
                        lækni eða í sjúkrahúsi, þó ekki fyrir einstakar
                        ferðir þegar um stundun er að ræða. Sama gildir um
                        flutning með skipi þegar öðrum farartækjum verður
                        ekki við komið.
                g.
                        Sjúkraþjálfun og orkulækningar.

   2.
           Að hluta skal greiða:

                a.
                        Að hálfu ferðakostnað til læknis með leigubíl, enda
                        sé sjúklingur ekki fær um að ferðast með áætlunarbíl
                        eða strætisvagni. Ekki skal þó greitt fyrir flutning
                        með bifreið manns af sama heimili eða sama bæ né
                        bifreið í eigu venslamanna hins slasaða.
                b.
                        Að ^3/[4] kostnað við sams konar ferðir með
                        áætlunarbíl eða -skipi, enda sé um meira en 15 km
                        vegalengd að ræða. Geti sjúklingur ekki ferðast með
                        áætlunarbíl skal greiða ferð með áætlunarflugvél að
                        ^3/[4].

   3.
           Heimilt er að greiða:

                a.
                        Hjúkrun í heimahúsum, veitta af vandalausum.
                b.
                        Styrk upp í kostnað vegna löskunar á tönnum þegar
                        framkvæmdar hafa verið kostnaðarsamar aðgerðir á þeim
                        sem ónýst hafa við slysið.
                c.
                        Ferðakostnað að ^3/[4] hlutum með áætlunarbíl eða
                        strætisvagni eða samkvæmt kílómetragjaldi ef
                        áætlunarferðir eða strætisvagnaferðir eru ekki fyrir
                        hendi þegar sjúklingur þarfnast ítrekaðrar meðferðar
                        hjá lækni á sjúkrahúsi eða sjúkrastofnun, svo sem í
                        endurhæfingu eða sjúkraþjálfun, með eða án
                        innlagningar, þótt vegalengd sé skemmri en 15 km,
                        enda séu ferðir fleiri en 30 á sex mánaða tímabili.

        Að svo miklu leyti sem sérstakir samningar sjúkratrygginga ná ekki
   yfir sjúkrahjálp samkvæmt framansögðu getur tryggingaráð ákveðið
   endurgreiðslu að nokkru eða öllu leyti.
        Nú veldur slys ekki óvinnufærni í 10 daga, en hefur þó í för með sér
   kostnað sem um ræðir í grein þessari og má þá greiða hann að svo miklu
   leyti sem hann fæst ekki greiddur hjá sjúkratryggingum.

                                    28. gr.
        Dagpeningar greiðast frá og með 8. degi eftir að slysið varð, enda
   hafi hinn slasaði verið óvinnufær í minnst 10 daga. Dagpeningar greiðast
   þangað til hinn slasaði verður vinnufær, úrskurður er felldur um varanlega
   örorku hans eða hann deyr, þó ekki lengur en 52 vikur.
        Tryggingaráði er heimilt að ákveða að dagpeningar skuli greiddir
   lengur, einkum ef ekki er lokið lækningatilraunum og óvíst er hvort um
   varanlega örorku verður að ræða og líkur eru til að afstýra megi eða draga
   úr örorku með lengri bótagreiðslu.
        Dagpeningar eru 665,70 kr. á dag fyrir hvern einstakling og 142,80
   kr. fyrir hvert barn á framfæri, þar með talin börn utan heimilis sem hinn
   slasaði sannanlega greiðir með samkvæmt úrskurði stjórnvalds, staðfestu
   samkomulagi eða skilnaðarleyfisbréfi.
        Greiðslur samkvæmt grein þessari mega ekki fara fram úr ^3/[4] af
   vinnutekjum bótaþega við þá atvinnu er hann stundaði er slysið varð og
   mega ekki ásamt vinnutekjum nema meira en upphæð dagpeninga að viðbættum
   þriðjungi. Í reglugerð skal ákveðið hvernig meta skuli í þessu sambandi
   vinnutekjur maka og barna atvinnurekenda sem tryggð eru skv. a-lið 1. mgr.
   eða 2. mgr. 25. gr.
        Nú greiðir vinnuveitandi hinum slasaða laun í slysaforföllum og renna
   þá dagpeningagreiðslur samkvæmt þessari grein til vinnuveitandans þann
   tíma, þó aldrei hærri greiðsla en sem nemur ^3/[4] hlutum launanna.

                                    29. gr.
        Ef slys veldur varanlegri örorku skal greiða þeim er fyrir því varð
   örorkulífeyri eftir reglum 3. mgr. 12. gr. eða örorkubætur í einu lagi.
        Ef örorkan er 50% eða meiri greiðist hálfur örorkulífeyrir fyrir 50%
   örorku, hækkar síðan um 2% fyrir hvert örorkustig sem við bætist uns
   örorkan nemur 75%, þá greiðist fullur lífeyrir. Skerðingarákvæði 4. mgr.
   12. gr. skulu ekki taka til örorkulífeyris samkvæmt þessari grein.
        Nú er örorkan metin meiri en 50% og skal þá auk örorkulífeyris greiða
   lífeyri vegna maka og barna yngri en 18 ára, sem voru á framfæri bótaþega
   þegar slys bar að höndum, eftir reglum b- og c-liða 1. mgr. 30. gr.
        Ef örorkan er 75% eða meiri skal greiða fullar bætur og gildir það
   bæði vegna barna sem voru á framfæri bótaþega þegar slys átti sér stað,
   svo og þeirra sem hann framfærir síðar. Sé orkutapið minna en 75% lækka
   bæturnar um 4% fyrir hvert 1% sem vantar á 75% örorku.
        Ef orkutap er minna en 50% er Tryggingastofnuninni heimilt að greiða
   í einu lagi örorkubætur sem jafngilda lífeyri hlutaðeigandi um tiltekið
   árabil samkvæmt reglum er ráðuneytið setur að fengnum tillögum
   tryggingaráðs. Ella greiðist lífeyrir í hlutfalli við örorkuna.
        Örorkubætur greiðast ekki ef orkutapið er metið minna en 10%. Þó skal
   heimilt að greiða bætur vegna f-liðar 1. mgr. 24. gr. í þessum tilvikum í
   samræmi við nánari reglur sem ráðherra setur.

                                    30. gr.
        Ef slys veldur dauða innan tveggja ára frá því er það bar að höndum
   skal greiða dánarbætur sem hér segir:

   a.
           Ekkja eða ekkill, sem var samvistum við hinn látna eða á framfæri
           hans, hlýtur bætur, 15.448 kr. á mánuði í 8 ár frá dánardægri hins
           látna. Bætur samkvæmt þessum staflið falla ekki niður þótt ekkja
           eða ekkill stofni til hjúskapar á ný. Nú andast ekkja eða ekkill
           sem bóta hefur notið samkvæmt ákvæðum þessarar greinar áður en
           bætur hafa verið greiddar að fullu og skulu eftirstöðvar bótanna
           greiddar að jöfnu börnum hinna látnu eftir sömu reglum til loka
           tímabilsins ef á lífi eru, ella til dánarbús hans.
   b.
           Barnalífeyri, 123.600 kr. á ári fyrir hvert barn, sbr. að öðru
           leyti 14. gr.
   c.
           Barn eldra en 16 ára, sem var á framfæri hins látna vegna örorku
           þegar slysið bar að höndum, fær bætur, eigi minni en 193.055 kr.
           og allt að 579.165 kr., eftir því að hve miklu leyti það naut
           stuðnings hins látna við fráfall hans. Þó greiðast ekki bætur ef
           örorka er minni en 33%.

        Bætur skv. a- og c-liðum skulu eigi vera lægri en 270.281 kr. fyrir
   hvert slys. Nú lætur hinn látni ekki eftir sig aðstandendur sem rétt eiga
   til bóta samkvæmt þessum stafliðum og skal þá bæta slysið með 270.281 kr.
   sem skiptist að jöfnu milli barna hins látna ef á lífi eru, en ella til
   dánarbús hans.
        Um fósturbörn og fósturforeldra gildir sama og um börn og foreldra.
        Frá dánarbótum, sem greiddar eru vandamönnum, ber að draga þær
   örorkubætur er greiddar hafa verið í einu lagi skv. 4. mgr. 29. gr. vegna
   sama slyss.

                                   C. Tekjur.
                                    31. gr.
        Útgjöld slysatrygginga skulu borin af tekjum ríkissjóðs af
   tryggingagjaldi. Launþegar skv. c-lið 25. gr. skulu standa skil á
   iðgjöldum sínum. Þá skal árlega ákveða í fjárlögum framlag til að standast
   kostnað af bótum vegna þeirra sem um getur í e- og f-liðum 24. gr.
        Tryggingastofnunin skal ár hvert gera áætlun um bótagreiðslur og
   rekstrarkostnað slysatrygginga næsta almanaksár að meðtöldu tillagi til
   varasjóðs, allt að 5% af útgjöldum.
        Með reglugerð skal ákveða fast ársiðgjald af trillubátum og meiri
   háttar heimilisaflvélum.^1)
        Iðgjöld til slysatrygginga, önnur en þau sem nefnd eru í 1. og 3.
   mgr., skulu ákveðin sem hundraðshluti af hæfilega áætlaðri stofnfjárhæð
   vegna hvers einstaklings.^2)
        [Við ákvörðun á iðgjaldi vegna greiðslu slysatryggingadeildar
   Tryggingastofnunar ríkisins á launum eða aflahlut sjómanna skv. 63. gr.
   skal tekið tillit til rekstrarkostnaðar slysatrygginga auk framlags í
   varasjóð, sbr. 2. mgr. Iðgjald þetta skal ákveða árlega með reglugerð.]^3)

   ^1)Rg. 15/1990.^2)Rg. 94/1979, sbr. 623/1980. Rg. 201/1981, sbr. 10/1984,
   249/1990 og 297/1990.^3)[26]L. 144/1995, 32. gr.

                                   IV. kafli.
                               Sjúkratryggingar.
                               A. Almenn ákvæði.
                                    32. gr.
        Sá sem átt hefur lögheimili í landinu í sex mánuði, sbr. [27]1. gr.
   laga um lögheimili, nr. 21/1990, og 1. mgr. [28]5. gr. laga um
   tilkynningar aðsetursskipta, nr. 73/1952, með síðari breytingu, telst
   sjúkratryggður, nema annað leiði af milliríkjasamningum. Heimilt er að
   greiða nauðsynlega þjónustu í skyndilegum sjúkdómstilfellum þótt biðtíminn
   sé ekki liðinn.
        Börn og unglingar, 16 ára og yngri, eru sjúkratryggð með foreldrum
   sínum. Sama á við um stjúpbörn og fósturbörn.
        Sjúkratryggingadeild eða hlutaðeigandi umboðsskrifstofa gefur út
   réttindaskírteini til hvers þess sem sjúkratryggður er.
        Ráðherra getur að fengnum tillögum tryggingaráðs sett ákvæði í
   reglugerð^1) um undanþágur frá sex mánaða lögheimilisskilyrði, um
   fyrirkomulag og framkvæmd sjúkratrygginga og um starfsemi
   sjúkratryggingadeildar.

   ^1)Rg. 261/1995, sbr. 482/1996.

                                   B. Bætur.
                                    33. gr.
        Hlutverk sjúkratryggingadeildar Tryggingastofnunar ríkisins er að
   annast sjúkratryggingar samkvæmt lögum þessum. Enn fremur er það hlutverk
   sjúkratryggingadeildar:

   a.
           Að veita styrk til að afla hjálpartækja og bifreiða sem
           nauðsynlegar eru vegna þess að líkamsstarfsemi er hömluð eða
           vantar líkamshluta.
   b.
           Að veita styrk til æfingameðferðar eða þjálfunar vegna afleiðinga
           alvarlegra, langvinnra sjúkdóma eða slysa.
   c.
           Að veita styrk til aðgerða hjá tannlækni, umfram það sem 37. gr.
           nær til, vegna alvarlegra afleiðinga meðfæddra galla, slysa og
           sjúkdóma. Ráðherra setur reglur^1) um framkvæmd þessa ákvæðis að
           fengnum tillögum tryggingaráðs.
   d.
           Að greiða kostnað við yfirstjórn Tryggingastofnunarinnar á
           sjúkratryggingamálum.
   e.
           Að greiða ferðastyrk til sjúklinga sem af nauðsyn leita
           læknishjálpar erlendis, svo og til fylgdarmanna þeirra þegar
           sérstaklega stendur á. Tryggingaráð setur reglur um úthlutun
           styrkja samkvæmt þessum staflið.
   f.
           Að greiða kostnað samkvæmt nánari ákvörðun tryggingaráðs vegna
           psoriasissjúklinga sem að mati sérfræðinga þurfa að leita
           læknishjálpar á meðferðarstofnunum psoriasissjúklinga sem komi í
           stað sjúkrahúsvistar.
   [g.
           Að veita styrk til kaupa á næringarefnum og sérfæði sem
           lífsnauðsynlegt er vegna hamlaðrar líkamsstarfsemi.]^2)

        Tryggingaráð setur nánari reglur um greiðslufyrirkomulag og skipulag
   slíkra ferða auk hámarksfjölda psoriasissjúklinga sem árlega geta notið
   slíkrar fyrirgreiðslu.
        [Tryggingaráð setur reglur um greiðslu styrkja skv. a-, b- og
   g-liðum. Afla skal greiðsluheimildar frá Tryggingastofnun ríkisins fyrir
   fram. Tryggingastofnun getur áskilið vottorð sérfræðings um nauðsyn
   hjálpartækis, þjálfunar, næringarefnis eða sérfæðis.]^3)
        Ráðherra getur ákveðið að sjúkratryggingadeild greiði:

   a.
           Gjald fyrir rannsóknir og læknishjálp sem Tryggingastofnunin semur
           um við opinberar heilbrigðisstofnanir.
   b.
           Kostnað samkvæmt milliríkjasamningum af sjúkrahjálp við erlenda
           ríkisborgara sem dveljast hér um stundarsakir.

   ^1)Rg. 663/1996.^2)[29]L. 100/1996, 1. gr.^3)[30]L. 100/1996, 2. gr.

                                    34. gr.
        Hverjum þeim, sem sjúkratryggður er skv. 32. gr., skal tryggð ókeypis
   vist að ráði læknis í sjúkrahúsum, þar með talið á fæðingarstofnunum, sbr.
   þó 35. og 39. gr. eða ákvæði sérlaga. Sjúkrahúsvist skal tryggð eins lengi
   og nauðsyn krefur ásamt læknishjálp og lyfjum og annarri þjónustu sem
   sjúkrahúsið veitir.

                                    35. gr.
        Nú er sjúkratryggðum brýn nauðsyn á að vistast í erlendu sjúkrahúsi
   vegna þess að ekki er unnt að veita honum nauðsynlega hjálp í íslensku
   sjúkrahúsi og greiðir þá sjúkratryggingadeild kostnað við
   sjúkrahúsvistina. Sama gildir um kostnað við dvöl, lyf og læknishjálp sem
   nauðsynleg er erlendis að lokinni sjúkrahúsvistinni þar. Ráðherra skipar
   nefnd sem úrskurðar um hvort fyrrgreind skilyrði eru fyrir hendi, svo og
   hvar sjúkratryggður skuli vistaður erlendis. Nú er sjúkratryggður vistaður
   á öðrum og dýrari stað erlendis en nefndin hefur ákveðið og greiðir þá
   sjúkratryggingadeild aðeins þann kostnað sem greiða hefði átt á þeim stað
   sem hún ákvað. Í nefndina skal skipa tvo yfirlækna við Landspítalann,
   yfirlækni á Borgarspítalanum og yfirlækni við St. Jósefsspítalann
   Landakoti. Tryggingayfirlæknir á sæti í nefnd þessari og skal hann vera
   formaður hennar. Ráðherra getur með reglugerð sett nánari ákvæði um
   framkvæmd málsins.

                                    36. gr.
        Til viðbótar þeim réttindum, sem þegar eru upptalin, skulu
   sjúkratryggingar veita þá hjálp sem hér segir:

   a.
           Almenna læknishjálp utan sjúkrahúsa hjá lækni sjúklings sem
           Tryggingastofnunin hefur gert samning við. Með reglugerð má ákveða
           gjald sem hinn sjúkratryggði greiði fyrir hvert viðtal á
           læknastofu og hverja vitjun til sjúklings. Sjúkratryggingar hafa
           heimild til að ákveða að sjúklingur greiði læknisreikninga að
           fullu og endurgreiða sjúkratryggingar þá sjúklingi sinn hluta.
   b.
           Nauðsynlegar rannsóknir og aðgerðir hjá sérfræðingum eða stofnunum
           sem Tryggingastofnun ríkisins hefur samning við. Ráðherra hefur
           heimild til þess að ákveða að skilyrði fyrir greiðslu
           sjúkratrygginga skuli háð tilvísun heilsugæslulæknis eða
           heimilislæknis. Fyrir hverja komu til sérfræðings samkvæmt
           tilvísun greiði sjúklingur gjald sem ákveðið skal með reglugerð.
           Með reglugerð^1) skal sömuleiðis setja nánari reglur um notkun
           tilvísana, þar á meðal í hvaða tilvikum og með hvaða hætti
           Tryggingastofnun ríkisins geti tekið þátt í greiðslu kostnaðar
           vegna rannsókna og aðgerða hjá sérfræðingum þótt sjúklingur hafi
           ekki tilvísun.
   c.
           Lyf sem sjúkratryggðum er lífsnauðsynlegt að nota að staðaldri. Af
           öðrum nauðsynlegum lyfjakostnaði greiðir sjúkratryggður gjald sem
           ákveðið skal með reglugerð. Sé heildarverð lyfs jafnt eða lægra en
           þessi mörk greiðir sjúkratryggður það. Eftir að lyf hefur verið
           skráð hér á landi skal heilbrigðis- og tryggingamálaráðuneytið
           ákveða hvort sjúkratryggingar taki þátt í greiðslu viðkomandi
           lyfs.
   d.
           Röntgengreining og geislameðferð samkvæmt gjaldskrá sem
           heilbrigðis- og tryggingamálaráðherra setur, þó þannig að
           sjúkratryggður greiðir 900 kr. fyrir hverja röntgengreiningu.
   e.
           Sjúkradagpeningar skv. 38. gr.
   f.
           Kostnað vegna aðstoðar ljósmóður við fæðingu í heimahúsum,
           ákveðinn með þeim hætti sem um ræðir í 39. gr., og að auki
           dagpeninga, jafnháa sjúkradagpeningum, í 10 daga frá því fæðing
           hefst.
   g.
           Tannlækningar skv. 37. gr.
   h.
           Óhjákvæmilegan ferðakostnað læknis til þeirra sjúkratryggðu sem
           ekki eru ferðafærir sökum sjúkdóms síns, þó þannig að
           sjúkratryggður greiðir 100 kr. fyrir hverja ferð.
   i.
           Óhjákvæmilegan flutningskostnað sjúkratryggðs í sjúkrahús innan
           lands að ^7/[8] hlutum, enda sé flutningsþörf svo bráð og heilsu
           hins sjúkratryggða svo varið að hann verður ekki fluttur eftir
           venjulegum farþega- og flutningsleiðum. Þó greiðir sjúkratryggður
           aldrei meira en 2.400 kr. Sjúkraflutningur innan bæjar greiðist þó
           ekki og frá kostnaði við sjúkrabifreið dregst kostnaður vegna
           fyrstu 10 km. Sömu reglur skulu gilda um flutning sjúks manns frá
           sjúkrahúsi til heimilis eða dvalarstaðar, enda verði hann ekki
           fluttur eftir venjulegum farþegaflutningsleiðum. Sé fylgd
           nauðsynleg greiðist ^7/[8] af fargjaldi fylgdarmanns, jafnvel þó
           að um áætlunarferð sé að ræða. Flutningskostnaður milli sjúkrahúsa
           greiðist að fullu af því sjúkrahúsi sem sendir sjúkling nema um sé
           að ræða flutning milli sjúkrahúsa í sama sveitarfélagi og heilsu
           sjúklings sé þannig varið að hann geti notað venjulegar
           farþegaflutningsleiðir.
   j.
           Óhjákvæmilegan ferðakostnað með takmörkunum og eftir reglum sem
           tryggingaráð setur og ráðherra staðfestir fyrir sjúkratryggða sem
           þarfnast ítrekaðrar meðferðar hjá lækni eða í sjúkrahúsi með eða
           án innlagningar.
   k.
           Hjúkrun í heimahúsum vegna alvarlegra og langvinnra sjúkdóma og
           slysa samkvæmt samningum sem Tryggingastofnun ríkisins gerir og
           reglum sem tryggingaráð setur.

        Ráðherra er með reglugerð^2) heimilt að breyta greiðslum
   sjúkratryggðra samkvæmt þessari grein, svo og að ákveða með reglugerð
   hámark eininga í lyfjaávísunum. Ráðherra er með reglugerð heimilt að
   ákveða að gjald skv. a-, b-, c- og d-liðum skuli vera hlutfallsgjald og
   tiltaka hámark þess gjalds sem sjúklingi ber að greiða. Þá er ráðherra og
   heimilt með reglugerð að ákveða greiðsluþátttöku sjúkratryggðra fyrir
   sérhæfða göngudeildarþjónustu skv. b-lið.
        Með reglugerð er einnig heimilt að ákveða víðtækari hjálp vegna
   veikinda en mælt er fyrir um í þessari grein, þar á meðal að láta réttindi
   til greiðslu kostnaðar við tannlækningar ná til fleiri hópa en segir í 37.
   gr. og ákveða með hliðsjón af ákvæðum þeirrar greinar hvernig þátttöku
   skuli haga í tannlækniskostnaði viðbótarhópa.

   ^1)Rg. 82/1995, sbr. 229/1995.^2)Rg. 158/1996, sbr. 507/1996 og 654/1996.
   Rg. 81/1995, sbr. 228/1995. Rg. 68/1996, sbr. 246/1997. Rg. 185/1996.

                                    37. gr.
        Fyrir tannlæknaþjónustu, aðra en tannréttingar, greiða
   sjúkratryggingar samkvæmt gjaldskrá sem ráðherra setur. Gjaldskráin gildir
   bæði um tannlækningar sem starfræktar eru á vegum hins opinbera og
   annarra. Í stað gjaldskrár ráðherra er Tryggingastofnun þó heimilt að
   semja um gjaldskrá er gildi um tannlæknaþjónustu, alla eða að hluta, aðra
   en tannréttingar.
        Greiðslur sjúkratrygginga skv. 1. mgr. skulu vera sem hér segir:

   1.
           Fyrir tannlækningar barna og unglinga, 15 ára og yngri, aðrar en
           gullfyllingar, krónu- og brúargerð, 75%.
   2.
           Fyrir tannlækningar 16 ára unglinga, aðrar en gullfyllingar,
           krónu- og brúargerð, 50%.
   3.
           Heimilt er að greiða allt að 50% kostnaðar við gullfyllingar,
           krónu- og brúargerð hjá börnum og unglingum, 16 ára og yngri,
           samkvæmt reglum^1) sem ráðherra setur að fengnum tillögum
           tryggingaráðs. Því aðeins kemur til greiðslna samkvæmt þessum
           tölulið að fyrir liggi sérstök umsókn og samþykki sjúkratrygginga.
   4.
           Fyrir elli- og örorkulífeyrisþega, sem njóta fullrar
           tekjutryggingar, 75% kostnaðar, en 50% kostnaðar sé tekjutrygging
           skert, þó er ekki greitt fyrir gullfyllingar, krónur eða brýr.
           Heimilt er að hækka greiðslur fyrir þessa bótaþega í allt að 100%
           eftir reglum sem ráðherra setur að fengnum tillögum tryggingaráðs.

        Reikningi fyrir tannlæknaþjónustu skal framvísað á reikningsformi sem
   Tryggingastofnun ákveður.
        Þrátt fyrir ákvæði 1. tölul. 2. mgr. skulu börn og unglingar, 15 ára
   og yngri, eiga kost á einni skoðun á ári hjá tannlækni sér að
   kostnaðarlausu.

   ^1)Rg. 58/1994. Rg. 664/1996.

                                    38. gr.
        Sjúkratryggingar greiða sjúkradagpeninga ef sjúkratryggður, sem
   orðinn er 16 ára og nýtur ekki elli- og örorkulífeyris, verður algerlega
   óvinnufær, enda leggi hann niður vinnu og launatekjur falli niður sé um
   þær að ræða.
        Sjúkradagpeningar eru ekki greiddir lengur en í 52 vikur samtals á
   hverjum 24 mánuðum. Þó er Tryggingastofnun ríkisins heimilt að ákveða að
   dagpeningar skuli greiddir lengur ef ljóst er að sjúklingurinn verður
   innan skamms annaðhvort vinnufær eða að unnt verður að ákveða örorku hans,
   tímabundið eða til bráðabirgða. Dagpeningar, sem nema minna en fullum
   sjúkradagpeningum, sbr. 4. og 5. mgr., skulu að jafnaði ekki greiddir
   lengur en í þrjá mánuði.
        Sjúkratryggðir njóta sjúkradagpeninga frá og með 15. veikindadegi séu
   þeir óvinnufærir a.m.k. í 21 dag. Upphaf biðtímans miðast við þann dag er
   óvinnufærni er staðfest af lækni.
        Fullir dagpeningar skulu nema 526,20 kr. fyrir einstakling og 142,80
   kr. fyrir hvert barn á framfæri innan 18 ára, þar með talin börn utan
   heimilis sem umsækjandi sannanlega greiðir með samkvæmt úrskurði
   stjórnvalds, staðfestu samkomulagi eða skilnaðarleyfisbréfi.
        Fullra dagpeninga njóta þeir sem fella niður heils dags launaða
   vinnu. Hálfra dagpeninga njóta þeir sem fella niður launaða vinnu sem
   nemur minna en heils dags vinnu en a.m.k. hálfs dags starfi. Sé felld
   niður launuð vinna sem nemur minna en hálfs dags starfi greiðast
   dagpeningar er nema ^3/[4] misstra launatekna, allt að hálfum dagpeningum.
   Launuð vinna merkir í grein þessari alla vinnu að beinni tekjuöflun, jafnt
   atvinnurekenda sem launþega.
        Dagpeningar vegna starfa við eigið heimili, sem falla að fullu niður
   vegna veikinda, skulu nema helmingi fullra dagpeninga, að viðbættum ^1/[2]
   hluta sannaðrar greiðslu fyrir heimilishjálp til fólks utan heimilis
   umfram heimilishjálp ^1/[2] dag í viku, allt að fullum dagpeningum. Slík
   útgjöld skulu sönnuð með skýrum kvittuðum reikningum er tilgreini
   vinnutíma, greidd laun og kennitölu viðtakanda. Útgjöld umfram
   dagvinnukaup samkvæmt taxta hlutaðeigandi stéttarfélags teljast ekki með.
   Umsækjandi, sem nýtur dagpeninga vegna niðurfelldrar launavinnu, fær ekki
   helming dagpeninga vegna niðurfalls heimilisstarfa en aftur á móti viðbót
   vegna útgjalda samkvæmt framanskráðu.
        Það skal ekki tálma greiðslu hálfra eða fullra dagpeninga vegna
   niðurfalls launaðrar vinnu skv. 5. mgr. þótt umsækjandi geti sinnt léttu
   heimilisstarfi.
        Nú tekur sjúklingur, sem unnið hefur heils dags launavinnu, upp allt
   að hálfs dags launað starf í afturbata og er þá heimilt að greiða honum
   hálfa dagpeninga meðan svo stendur, þó ekki lengur en í þrjá mánuði.
        Við ákvörðun dagpeninga skal að jafnaði við það miða hvernig störfum
   umsækjanda hefur verið háttað síðustu tvo mánuðina áður en hann varð
   óvinnufær. Námsfólk á ekki rétt til dagpeninga vegna forfalla frá námi,
   nema að því leyti sem forföllin valda töfum á að námsáfangi náist.
        ...^1)
        Dagpeningar eru ekki greiddir þeim sem í verkfalli á, nema hann hafi
   átt rétt til dagpeninga áður en verkfall hófst.

   ^1)[31]L. 144/1995, 33. gr.

                                    39. gr.
        Tryggingastofnun ríkisins gerir samninga um greiðslur samkvæmt þessum
   kafla. Náist ekki samningar skal gerðardómur ákveða samningskjörin.
   Tilnefna samningsaðilar einn gerðarmann hvor, en Hæstiréttur skipar
   oddamann. Verði dómurinn ekki fullskipaður þannig tilnefnir Hæstiréttur þá
   sem vanta kann.
        Daggjöld sjúkrahúsa, sem ekki eru á föstum fjárlögum, svo og
   gjaldskrár fyrir slysa- og röntgendeildir, skulu ákveðin af heilbrigðis-
   og tryggingamálaráðherra að höfðu nánu samráði við viðkomandi stofnanir.
   Daggjöld og gjaldskrár skulu ákveðin þannig að samanlagðar tekjur
   stofnunar standi undir eðlilegum rekstrarkostnaði á hverjum tíma miðað við
   þá þjónustu sem heilbrigðis- og tryggingamálaráðherra hefur ákveðið að
   stofnunin veiti.
        Sé um sjálfseignarstofnun eða einkaaðila að ræða jafngildir það
   samningi ef hlítt er ákvörðun ráðherra um daggjöld er vera skulu í einu
   lagi fyrir vist og þjónustu. Að öðrum kosti getur Tryggingastofnunin
   ákveðið, þrátt fyrir ákvæði 34. gr., að sjúklingum skuli greidd tiltekin
   upphæð fyrir hvern legudag upp í kostnaðinn.

                                    40. gr.
        Nú er sjúkratryggðum nauðsyn að leita sér lækninga þar sem hann er
   staddur erlendis og skulu þá sjúkratryggingar greiða kostnað af því eins
   og um læknishjálp innan lands væri að ræða. Þetta nær þó ekki til þeirra
   sem samkvæmt milliríkjasamningum öðlast rétt til sjúkrahjálpar í öðru
   landi vegna dvalar þar að því er varðar þá sjúkrahjálp sem samningarnir
   fjalla um.
        Nú verður sjúkratryggður maður fyrir verulegum kostnaði vegna
   veikinda eða slyss erlendis og fær hann ekki endurgreiddan nema að litlu
   leyti frá sjúkratryggingum og er þá tryggingaráði heimilt að ákveða að
   sjúkratryggingadeild taki meiri þátt í slíkum kostnaði.
        Nú er sjúkratryggðum nauðsyn að leita sér lækninga þar sem hann er
   staddur erlendis í aðildarríki EES-samningsins og skulu þá
   sjúkratryggingar greiða kostnað af því samkvæmt reglum EES-samningsins á
   sviði almannatrygginga.

                                    41. gr.
        [Tryggingastofnun ríkisins ber að leita bestu mögulegra kjara, að
   teknu tilliti til gæða, á þeim vörum og þjónustu sem hún greiðir eða tekur
   þátt í að greiða samkvæmt lögum þessum.]^1)
        Sjúkratryggingadeild Tryggingastofnunar ríkisins er heimilt að semja
   við stofnanir, fyrirtæki eða einstaklinga um þá þjónustu sem henni ber að
   veita samkvæmt lögum þessum. Slíkan samning má gera í framhaldi af útboði.
   Í þeim tilvikum ákveður sjúkratryggingadeild hvaða tilboði skuli taka eða
   hvort öllum skuli hafnað. Ef tilboð eru óhæfilega há eða að öðru leyti
   ekki aðgengileg getur sjúkratryggingadeild ráðstafað verkinu á grundvelli
   fasts samningsverðs.

   ^1)[32]L. 153/1996, 1. gr.

                                   C. Tekjur.
                                    42. gr.
        Kostnaður sjúkratrygginga greiðist að fullu úr ríkissjóði. Árleg
   heildarútgjöld sjúkratrygginga skulu vera í samræmi við ákvörðun Alþingis
   samkvæmt fjárlögum og fjáraukalögum hvers árs.
        Framlag ríkissjóðs til sjúkratrygginganna greiðist Tryggingastofnun
   ríkisins með reglulegum greiðslum í hverjum mánuði.

                                   V. kafli.
                              Sameiginleg ákvæði.
                                   A. Bætur.
                                    43. gr.
        Bætur samkvæmt lögum þessum teljast bætur greiddar í peningum og
   hjálp til sjúkra og slasaðra sem veitt er á annan hátt.
        Enginn getur samtímis notið nema einnar tegundar greiddra bóta
   samkvæmt lögum þessum. Saman mega þó fara:

   a.
           Bætur til ekkju eða ekkils skv. a-lið 30. gr. og allar aðrar
           bætur.
   b.
           Barnalífeyrir og dagpeningar.
   c.
           Slysadagpeningar og ellilífeyrir.
   d.
           Örorkulífeyrir/slysalífeyrir og bætur skv. f-lið 1. mgr. 24. gr.
   e.
           Aðrar bætur ef svo er fyrir mælt í lögunum.

        Ef maður á rétt á fleiri tegundum bóta en einni sem ekki geta farið
   saman má hann taka hærri eða hæstu bæturnar. Nú nýtur umsækjandi um
   dagpeninga annarra lægri bóta sem veittar eru til langs tíma og skulu þá
   dagpeningar nema mismuninum.
        Sjúkrakostnað slysatrygginga vegna manns, sem einnig er
   sjúkratryggður, greiða sjúkratryggingar gegn endurgreiðslu frá
   slysatryggingum.
        Ef elli- eða örorkulífeyrisþegi dvelst lengur en í mánuð samfellt á
   stofnun eða vistheimili sem er á föstum fjárlögum eða þar sem
   sjúkratryggingar greiða fyrir hann fellur lífeyrir hans niður ef vistin
   hefur verið lengri en fjórir mánuðir undanfarna 24 mánuði. Tryggingaráði
   er þó heimilt að víkja frá þessum tímamörkum ef sérstaklega stendur á. Sé
   dvölin ekki greidd að fullu er heimilt að greiða lífeyri allt að því sem á
   vantar. Hafi hlutaðeigandi innan við 3.000 kr. í tekjur á mánuði er
   heimilt að greiða honum 10.170 kr. á mánuði í vasapeninga. Tekjur umfram
   3.000 kr. skerða vasapeninga um 65% þeirra tekna sem umfram eru.
   Vasapeningar falla þó alveg niður við árstekjur sem nema 223.754 kr. Ef
   tekjur hlutaðeigandi eru af vinnu á stofnuninni og telja má vinnuna þátt í
   endurhæfingu eða föndur er heimilt að ákveða að tekjurnar hafi ekki
   skerðingaráhrif á vasapeningana. Nú dvelst lífeyrisþegi utan stofnunar
   nokkra daga í senn en útskrifast samt ekki og er þá heimilt að greiða
   honum dagpeninga sem eigi séu lægri en tvöfaldir sjúkradagpeningar hverju
   sinni.

                                    44. gr.
        Sama rétt til bóta og hjón hafa samkvæmt lögum þessum einnig karl og
   kona sem eru í óvígðri sambúð er skráð hefur verið í þjóðskrá lengur en
   eitt ár. Sama rétt hafa karl og kona sem átt hafa saman barn eða konan er
   þunguð af hans völdum, enda sé óvígð sambúð þeirra skráð í þjóðskrá. Sama
   gildir um bótarétt þess sem eftir lifir.
        Slíkt sambúðarfólk öðlast aldrei meiri bótarétt en þau hefðu haft ef
   þau væru hjón. Þó er heimilt að greiða sambúðaraðila slysabætur.
        Sameiginlegt lögheimili eða sambúð eftir öðrum ótvíræðum gögnum
   lengur en eitt ár skal lagt að jöfnu við skráningu sambúðar í þjóðskrá.

                                    45. gr.
        Tryggingastofnunin getur greitt öðrum en bótaþega eða framfærslumanni
   bætur ef ástæða er til að ætla að bæturnar séu notaðar á þann hátt að eigi
   samrýmist tilgangi laganna. Slíkar ráðstafanir skulu þó að jafnaði bornar
   undir hlutaðeigandi sveitarstjórn eða barnaverndarnefnd ef um er að ræða
   barnalífeyri.

                                    46. gr.
        Bætur, sem ætlaðar eru bótaþegum sjálfum, greiðast ekki ef
   hlutaðeigandi vanrækir að fara að læknisráðum eða neitar að hlíta
   fyrirmælum um þátttöku í þjálfun eða starfsnámi sem bætt gæti afkomu hans
   eða búið hann undir nýtt starf.

                                    47. gr.
        Umsóknir um bætur skulu ritaðar á eyðublöð er Tryggingastofnunin
   lætur gera. Skulu eyðublöð þessi fást í skrifstofum stofnunarinnar, hjá
   umboðsmönnum hennar og annars staðar, eftir því sem hentugt þykir.
        Umsækjendum er skylt að svara öllum spurningum og gefa allar
   upplýsingar sem nauðsynlegar eru til þess að hægt sé að úrskurða bætur eða
   endurskoða bótarétt.
        Ekki verður krafist umsókna um sjúkrabætur að undanteknum
   sjúkradagpeningum.
        Starfsfólk Tryggingastofnunarinnar og umboðsmenn hennar skulu kynna
   sér til hlítar aðstæður umsækjenda og bótaþega og gera þeim grein fyrir
   ýtrasta rétti þeirra samkvæmt lögum þessum, reglugerðum og starfsreglum
   stofnunarinnar.

                                    48. gr.
        Allar umsóknir skulu úrskurðaðar svo fljótt sem kostur er á og skulu
   bætur reiknaðar frá þeim degi sem umsækjandinn hefur uppfyllt skilyrðin
   til bótanna. Bætur skv. II. kafla, aðrar en lífeyrir skv. III. kafla,
   reiknast þó frá fyrsta næsta mánaðar eftir að bótaréttur er fyrir hendi og
   falla niður í lok þess mánaðar er bótarétti lýkur.
        Bætur, aðrar en slysalífeyrir og sjúkradagpeningar, skulu aldrei
   úrskurðaðar lengra aftur í tímann en tvö ár. Sjúkradagpeningar skulu að
   jafnaði eigi úrskurðaðir lengra aftur í tímann en tvo mánuði, en heimilt
   er Tryggingastofnun ríkisins að lengja þetta tímabil í allt að sex mánuði
   í tilvikum þar sem bótaréttur er að öðru leyti ótvíræður.
        Grundvöll bótaréttar má endurskoða hvenær sem er og samræma bætur
   þeim breytingum sem orðið hafa.

                                    49. gr.
        Bætur skal greiða [fyrsta]^1) dag hvers mánaðar. Þó má greiða
   sjúkrabætur og dagpeninga fyrir styttri tíma. Enn fremur má greiða bætur
   eftir á fyrir lengri tíma en einn mánuð þar sem samgöngur eru erfiðar.
        Úrskurðaðar bætur falla niður ef þær eru ekki sóttar innan 12 mánaða,
   en úrskurða má bætur á ný ef rökstudd umsókn berst.

   ^1)[33]L. 148/1994, 16. gr.

                                    50. gr.
        Nú hafa bótaþega verið greiddar hærri bætur en vera bar samkvæmt
   lögum þessum og á þá Tryggingastofnunin endurkröfurétt á hendur honum
   eftir almennum reglum. Má og draga upphæðina frá bótum sem bótaþegi síðar
   kynni að öðlast rétt til.
        Ef greiðsla skv. 1. mgr. stafar af sviksamlegu atferli bótaþega getur
   Tryggingastofnunin látið hann endurgreiða allt að tvöfaldri þeirri fjárhæð
   sem ofgreidd var. Hefur þetta engin áhrif á þá refsingu sem bótaþegi að
   öðru leyti kann að hafa bakað sér.

                                    51. gr.
        Ef bótaþegi er dæmdur til fangelsisvistar eða á annan hátt
   úrskurðaður til dvalar á einhverri stofnun skulu falla niður allar bætur
   til hans meðan hann dvelst þar, sbr. þó síðustu málsgrein 43. gr.
        Tryggingastofnunin getur þó ákveðið að greiða bæturnar, eða hluta af
   þeim, maka hans og börnum eða einhverjum þriðja aðila sem sér um að
   bæturnar komi þeim að sem mestu gagni.

                                    52. gr.
        Óheimilt er að framselja eða veðsetja bótakröfur samkvæmt lögum
   þessum og ekki má leggja á þær löghald né gera í þeim fjárnám né halda
   bótafé til greiðslu opinberra gjalda, annarra en iðgjalda samkvæmt lögum
   þessum.

                                    53. gr.
        Nú telur Tryggingastofnun ríkisins vafa leika á um lögheimili
   bótaþega eða umsækjanda um bætur, sbr. [34]lög nr. 21/1990, og er henni þá
   rétt að höfða mál til viðurkenningar á hvar lögheimili hans skuli vera
   skv. 11. gr. nefndra laga. Sjúkratryggingar hafa einnig sama rétt til að
   höfða mál til viðurkenningar á hvar lögheimili hans skuli vera skv. 11.
   gr. nefndra laga.

                                    54. gr.
        Greiða skal bótaþegum, búsettum í þeim ríkjum sem ríkisstjórn gerir
   samninga við eða ráðherra hefur samið við með stoð í 64. gr., sömu bætur
   og viðkomandi hefði átt rétt á hefði hann verið búsettur hér á landi.
        Heilbrigðis- og tryggingamálaráðherra getur með reglugerð^1) ákveðið
   að frá bótum, sem bótaþegi á rétt á hér á landi, dragist bætur sem hann
   fær samkvæmt erlendri löggjöf fyrir sama tímabil og bætur eru greiddar
   fyrir hér á landi.

   ^1)Rg. 655/1994.

                         B. Um iðgjöld, innheimtu o.fl.
                                    55. gr.
        Iðgjöld skv. 31. gr. skal skattstjóri leggja á með tekjuskatti og
   eignarskatti og færa þau á skattskrá, sbr. [35]98. gr. laga nr. 75/1981,
   með síðari breytingum, og skulu ákvæði [36]99. gr. þeirra laga og ákvæði
   [37]laga nr. 30/1992, um yfirskattanefnd, gilda um iðgjöld eftir því sem
   við á.
        Í reglugerð skv. 4. mgr. 31. gr. skal kveða á um álagningu og
   innheimtu ársiðgjalda vegna tækja þeirra er þar greinir.
        Gjalddagar iðgjalda skulu ákveðnir í reglugerð.

                                    56. gr.
        Iðgjöld til slysatrygginga skulu innheimt af innheimtumönnum
   ríkissjóðs og sveitarsjóða eða sérstökum innheimtustofnunum. Ákvæði
   [38]laga nr. 75/1981, þar á meðal um dráttarvexti og fjárnámsrétt, gilda
   um innheimtu iðgjalda.

                                    57. gr.
        Iðgjöld skv. 31. gr. vegna sjómanna og iðgjöld af aflvélum samkvæmt
   sömu grein skulu hvíla sem lögveð á hlutaðeigandi skipum og aflvélum og
   ganga fyrir öllum öðrum veðum en lögveðum fyrir gjöldum ríkissjóðs.

                                C. Önnur ákvæði.
                                    58. gr.
        Tekjur varasjóðs lífeyristrygginga eru vextir af höfuðstólnum og
   tillag skv. 1. mgr. 20. gr. Tekjur varasjóðs slysatrygginga eru vextir af
   höfuðstólnum ásamt tillagi skv. 2. mgr. 31. gr. Fé, sem ekki þarf að nota
   til dagslegs rekstrar trygginganna, skal að öðru leyti ávaxta í
   ríkisskuldabréfum, bankavaxtabréfum eða í lánum sem tryggð eru með
   ríkisábyrgð eða annarri öruggri tryggingu.

                                    59. gr.
        Foreldri, sem fær úrskurð stjórnvalds um meðlag með börnum sínum eða
   um sérstök framlög skv. [39]15. gr. barnalaga, nr. 20/1992, getur snúið
   sér til Tryggingastofnunar ríkisins og fengið greiðslur samkvæmt úrskurði
   innan þeirra marka er 14. gr. þessara laga setur um fjárhæð meðlags og
   aldur barna. Sama skal gilda um foreldri sem leggur fram staðfest
   samkomulag um meðlagsgreiðslur og aðrar greiðslur skv. III. kafla
   [40]barnalaga, nr. 20/1992.
        Á sama hátt skal barnsmóðir fá samkvæmt stjórnvaldsúrskurði eða
   staðfestu samkomulagi greitt hjá Tryggingastofnun ríkisins:

   a.
           Framfærslulífeyri í allt að þrjá mánuði skv. 1. mgr. [41]21. gr.
           barnalaga, nr. 20/1992.
   b.
           Hjúkrunar- og framfærslustyrk í allt að níu mánuði skv. 2. mgr.
           [42]21. gr. barnalaga, nr. 20/1992.
   c.
           Kostnað vegna meðgöngu og fæðingar skv. 1. mgr. [43]22. gr.
           barnalaga, nr. 20/1992.

        Þegar eftir að sýslumaður hefur veitt viðtöku ósk frá móður um að
   aflað verði faðernisviðurkenningar hjá lýstum barnsföður getur hún fengið
   meðlag greitt með barninu innan þeirra marka er 14. gr. þessara laga
   setur.
        Tryggingastofnuninni er heimilt að greiða meðlag aftur í tímann allt
   að 12 mánuði, talið frá byrjun þess mánaðar sem stjórnvaldsúrskurður,
   staðfestur samningur eða vottorð sýslumanns um að hann hafi veitt viðtöku
   ósk móður um öflun faðernisviðurkenningar berst stofnuninni, enda eigi þá
   4. mgr. 14. gr. ekki við.
        Þeir sem annast framfærslu barns að foreldri látnu eða af öðrum
   lögmætum ástæðum, þar með talin sveitarstjórn í framfærslusveit barnsins
   hafi hún greitt fé til framfærslu þess, eiga sama rétt og foreldri eftir
   því sem við getur átt.
        Með reglugerð, sem heilbrigðis- og tryggingamálaráðherra setur, má
   ákveða hámarksgreiðslur sem Tryggingastofnun ríkisins innir af hendi.

                                    60. gr.
        Tryggingastofnunin skal senda Innheimtustofnun sveitarfélaga innan
   eins mánaðar tilkynningu um fyrstu greiðslu skv. 59. gr. Tilkynningunni
   skal fylgja afrit af yfirvaldsúrskurði eða staðfestum samningi.
        Innheimtustofnun sveitarfélaga endurgreiðir Tryggingastofnuninni
   greiðslur skv. 1.3. mgr. 59. gr. mánaðarlega eftir því sem innheimtist.
   Um skil vegna óinnheimtra skulda fer eftir ákvæðum laga um
   Innheimtustofnun sveitarfélaga.
        Ríkissjóður endurgreiðir Tryggingastofnun ríkisins meðlög vegna
   barnsfeðra sem framfærslurétt eiga erlendis, svo og meðlög greidd skv. 4.
   mgr. 59. gr. þar til meðlagsúrskurður liggur fyrir.

                                    61. gr.
        Tryggingastofnunin getur tekið að sér að annast reikningshald og
   daglega afgreiðslu fyrir einstaka lífeyrissjóði.

                                    62. gr.
        Heimilt er Tryggingastofnuninni að taka að sér frjálsar
   slysatryggingar. Skal þá jafnan gefa út vátryggingarskírteini. Enn fremur
   getur stofnunin með samþykki ráðherra tekið að sér ábyrgðartryggingar.
        Ráðherra ákveður með reglugerð nánari tilhögun á tryggingum samkvæmt
   þessari grein, þar á meðal að hve miklu leyti skuli endurtryggja þá áhættu
   sem Tryggingastofnunin tekur á sig.

                                    63. gr.
        Ráðherra getur ákveðið^1) að útgerðarmönnum skuli skylt að tryggja
   áhættu þá vegna bótaskyldra slysa og veikinda sem þeir bera skv. [44]36.
   gr. laga nr. 35/1985, þannig að Tryggingastofnunin greiði hinum tryggða
   fullt kaup eða aflahlut jafnlangan tíma og sjómannalög ákveða hverju
   sinni.
        Halda skal tryggingum samkvæmt þessari grein reikningslega aðskildum
   frá annarri starfsemi stofnunarinnar. Dagpeningar skv. 28. og 38. gr.
   skulu renna til Tryggingastofnunarinnar þann tíma sem greiðsla kaups eða
   aflahlutar á sér stað og skulu iðgjöld útgerðarmanna fyrir aukatryggingu
   þessa ákveðin með það fyrir augum að þau ásamt dagpeningunum nægi fyrir
   útgjöldum.

   ^1)Rg. 159/1996.

                                    64. gr.
        Heimilt er ríkisstjórninni að semja við erlend ríki og ráðherra að
   semja við erlendar tryggingastofnanir um gagnkvæman rétt til þeirra
   hlunninda sem almannatryggingar veita. Í slíkum samningum má m.a. kveða
   svo á að lögheimilistímabil, atvinnutímabil eða tryggingatímabil í öðru
   samningsríki skuli talin jafngilda lögheimilistíma á Íslandi, hvort sem um
   er að ræða íslenska þegna eða þegna annarra samningsríkja. Enn fremur er
   heimilt að kveða þar á um rétt til bótagreiðslna samkvæmt
   almannatryggingalögum við búsetu í öðru samningsríki, sbr. 11. gr., 54.
   gr. og 1. tölul. ákvæðis til bráðabirgða.

                                    65. gr.
        Nú verður breyting á vikukaupi í almennri verkamannavinnu og skal
   ráðherra^1) þá innan sex mánaða breyta upphæðum bóta samkvæmt lögum þessum
   og greiðslum skv. 59. gr. í samræmi við það. Heimilt skal að fjárhæðir
   skv. 17. gr. taki sömu hlutfallsbreytingum og kveðið er á um í 1. málsl.
   þessarar greinar um upphæðir bóta og greiðslur skv. 59. gr. Heimilt er að
   breyta fjárhæðum skv. 2. mgr. 11. gr., svo og 4. mgr. 12. gr., þó þannig
   að aldrei komi til skerðingar lífeyris samkvæmt þessum málsgreinum hjá
   þeim sem rétt eiga á tekjutryggingu, skertri eða óskertri, samkvæmt
   ákvæðum 17. gr.

   ^1)Rg. 341/1992, sbr. 363/1994 og 184/1995. Rg. 678/1995.

                                    66. gr.
        Ráðherra er heimilt í reglugerð^1) að kveða á um nánari framkvæmd
   laga þessara. Þá er ráðherra heimilt að birta sem reglugerðir^2) reglur
   Evrópubandalagsins um almannatryggingar, enda eigi ákvæði þeirra stoð í
   lögum þessum.

   ^1)Rg. 63/1991. Rg. 74/1991. Rg. 655/1994. Rg. 374/1996.^2)Augl. 550/1993,
   367/1994 og 291/1997.

                                    67. gr.
        Lög þessi öðlast gildi 1. janúar 1994. ...

                            Ákvæði til bráðabirgða.
        1. Bætur, sem úrskurðaðar hafa verið fyrir gildistöku [45]laga nr.
   67/1971, skulu ekki skerðast vegna ákvæða II. kafla um bótagreiðslur í
   hlutfalli við þann tíma sem bótaþegi hefur átt lögheimili á Íslandi, sbr.
   þó 2. mgr.

   Nú á ellilífeyrisþegi eða umsækjandi um ellilífeyri ekki lögheimili á
   Íslandi og skal þá einungis reikna til réttindatíma skv. 12. gr. þann tíma
   sem hlutaðeigandi hefur átt lögheimili á Íslandi eftir árslok 1946.
   Heimilt er tryggingaráði að veita undanþágu frá þessu ákvæði ef
   sérstaklega stendur á.

   2.
           Ráðherra er heimilt að fela Tryggingastofnun ríkisins að semja við
           atvinnufyrirtæki um að þau taki í vinnu öryrkja sem fá greiddan
           örorkulífeyri, örorkustyrk, endurhæfingarlífeyri eða
           slysaörorkubætur undir 50% og hafa vinnugetu sem ekki hefur nýst á
           vinnumarkaði og ekki verulegar aðrar tekjur til lífsviðurværis en
           bætur almannatrygginga. Skerðing bóta á starfstímabilinu fer eftir
           almennum skerðingarreglum á hverjum tíma. Í reglugerð^1) skal
           kveða nánar á um öryrkjavinnu þessa.
   3.
           ...^2)
   4.
           Þeir sem ákveðið hafa frestun ellilífeyris fyrir 1. janúar 1992,
           sbr. [46]11. gr. laga nr. 67/1971, um almannatryggingar, skulu
           halda rétti sínum. Tryggingastofnun ríkisins skal breyta fjárhæðum
           vegna frestunarinnar til samræmis við breytingar sem verða á
           fjárhæðum almannatrygginga hverju sinni. Nú andast maður, sem
           frestað hefur töku lífeyris fram yfir 67 ára aldur, fyrir 1.
           janúar 1992 og lætur eftir sig maka á lífi og skal þá hinn
           eftirlifandi maki til viðbótar eigin lífeyri eiga rétt á þeirri
           hækkun sem hinn látni átti rétt á vegna frestunar.
   5.
           ...
   [6.
           Frá 1. janúar 1996 til ársloka 1997 skulu eftirfarandi ákvæði
           gilda í stað ákvæða 65. gr. laganna:

           Bætur almannatrygginga, svo og greiðslur skv. 59. gr., skulu
           breytast árlega í samræmi við fjárlög hverju sinni. Til hliðsjónar
           við ákvörðun bóta skal hafa þróun launa, verðlags og efnahagsmála.
           Heilbrigðisráðherra er þó heimilt, að fengnu samþykki
           ríkisstjórnar, að breyta bótafjárhæðum allt að 3% frá forsendum
           fjárlaga, enda verði verulegar breytingar á þjóðhagsforsendum frá
           því að fjárlög voru samþykkt.]^3)

   ^1)Rg. 159/1995.^2)[47]L. 144/1995, 35. gr.^3)[48]L. 144/1995, 34. gr.

References

   Visible links
   1. http://www.althingi.is/dba-bin/lawformpr.pl?lnr=1993117
   2. file:///altext/stjt/1997.083.html
   3. file:///altext/stjt/1997.083.html
   4. file://1981075.html
   5. file://1981075.html#g30
   6. file://1981075.html#g7
   7. file:///altext/stjt/1995.144.html
   8. file:///altext/stjt/1996.095.html
   9. file://1994100.html
  10. file:///altext/stjt/1995.144.html
  11. file:///altext/stjt/1994.148.html
  12. file://1990021.html#g1
  13. file://1994100.html
  14. file:///altext/stjt/1994.148.html
  15. file:///altext/stjt/1995.129.html
  16. file:///altext/stjt/1997.051.html
  17. file:///altext/stjt/1997.051.html
  18. file://1994100.html
  19. file://1994100.html
  20. file://1980055.html
  21. file:///altext/stjt/1995.144.html
  22. file:///altext/stjt/1994.148.html
  23. file://1981075.html#g7
  24. file:///altext/stjt/1994.148.html
  25. file:///altext/stjt/1995.144.html
  26. file:///altext/stjt/1995.144.html
  27. file://1990021.html#g1
  28. file://1952073.html#g5
  29. file:///altext/stjt/1996.100.html
  30. file:///altext/stjt/1996.100.html
  31. file:///altext/stjt/1995.144.html
  32. file:///altext/stjt/1996.153.html
  33. file:///altext/stjt/1994.148.html
  34. file://1990021.html
  35. file://1981075.html#g98
  36. file://1981075.html#g99
  37. file://1992030.html
  38. file://1981075.html
  39. file://1992020.html#g15
  40. file://1992020.html
  41. file://1992020.html#g21
  42. file://1992020.html#g21
  43. file://1992020.html#g22
  44. file://1985035.html#g36
  45. file:///altext/stjtnr.html#1971067
  46. file:///altext/stjtnr.html#1971067?g11
  47. file:///altext/stjt/1995.144.html
  48. file:///altext/stjt/1995.144.html
