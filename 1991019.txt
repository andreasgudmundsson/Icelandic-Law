
   --------------------------------------------------------------------------

                                                   Lög um meðferð opinberra mála

                              1991 nr. 19 26. mars

   --------------------------------------------------------------------------

                                   I. kafli.
                              Gildissvið laganna.
                                     1. gr.
        1. Þau mál öll, sem handhafar ríkisvaldsins höfða til refsingar lögum
       samkvæmt, skulu fara eftir ákvæðum laga þessara, nema þau sæti meðferð
                                     sérdómstóla sem lög þessi taka ekki til.
          2. Sama á við um mál til upptöku eigna eða sviptingar réttinda, svo
     og til ómerkingar ummæla ef ákæruvaldið á sókn sakar, þótt krafa sé ekki
                                                   gerð um refsingu í málinu.

                                     2. gr.
         Einnig skulu mál sæta meðferð samkvæmt lögum þessum sé það ákveðið í
                                öðrum lögum. Þar að auki eftir því sem við á:

   a.
           mál sem höfðað er af hálfu ríkisvaldsins til félagsslita samkvæmt
           ákvæðum stjórnskipunarlaga um félög,
   b.
           mál til staðfestingar lögbanni við útbreiðslu rita, mynda eða
           annars slíks sem ríkisvaldið hefur látið banna,
   c.
           mál til brottnáms ólögmæts ástands eða til að koma fram viðurlögum
           fyrir það, öðrum en refsingu, enda eigi fyrirsvarsmaður
           almenningshagsmuna aðild,
   d.
           mál til úrlausnar atriðum sem um ræðir í 1. mgr. 55. gr., 59.,
           62., 66., 67. og 68. A gr. almennra hegningarlaga,
   e.
           mál til úrlausnar kröfu um framsal sakamanns og fullnustu erlends
           refsidóms,
   [f.
           meðferð erinda frá erlendum dómstólum og yfirvöldum um aðgerðir
           hér á landi í tengslum við opinber mál.]^1)

   ^1)[2]L. 92/1991, 107. gr.

                                     3. gr.
        Einkaréttarkröfur má hafa uppi og dæma í opinberu máli samkvæmt
   ákvæðum XX. kafla laga þessara.

                                   II. kafli.
                               Dómendur í héraði.
                                     4. gr.
        Í héraði sæta mál samkvæmt lögum þessum meðferð fyrir hinum reglulegu
   héraðsdómstólum samkvæmt löggjöf um skipan dómsvalds í héraði.

                                     5. gr.
        1. [Einn dómari skipar dóm í hverju máli. Nú neitar ákærði sök og
   dómari telur sýnt að niðurstaða kunni að verulegu leyti að ráðast af mati
   á sönnunargildi munnlegs framburðar fyrir dómi og getur [dómstjóri þá
   ákveðið að þrír héraðsdómarar skipi dóm í málinu].^1)]^2)
        2. Dómari getur kvatt tvo meðdómsmenn til dómstarfa með sér samkvæmt
   því sem segir í [lögum um meðferð einkamála].^3)
        3. Meðdómendur taka þátt í málsmeðferð og dómsuppsögu í fjölskipuðum
   dómi. Dómsformaður stýrir dómi, kveður einn upp úrskurði, skipar verjanda,
   gefur út fyrirkall og tilkynningar, sér um afgreiðslu dómsgerða og kemur
   fram út á við fyrir hönd dómsins.

   ^1)[3]L. 15/1998, 36. gr.^2)[4]L. 37/1994, 1. gr.^3)[5]L. 91/1991, 161.
   gr.

                                     6. gr.
        Dómari víkur sæti í máli samkvæmt lögum þessum ef svo stendur á sem
   segir í [lögum um meðferð einkamála].^1) Enn fremur skal dómari víkja sæti
   í máli eftir útgáfu ákæru ef hann hefur úrskurðað mann, sem ákærður er í
   málinu, í gæsluvarðhald skv. 2. mgr. 103. gr.

   ^1)[6]L. 91/1991, 161. gr.

                                  III. kafli.
                           Þinghöld, birtingar o.fl.
                                     7. gr.
        1. Dómþing skulu haldin á reglulegum þingstöðum og í dómsölum ef
   kostur er. Rétt er þó að heyja dómþing á öðrum stöðum ef þörf er á, svo
   sem í fangahúsi þar sem sakborningi er haldið eða á heimili eða sjúkrahúsi
   ef skýrslu þarf að taka af sjúkum manni.
        2. Rétt er héraðsdómara að heyja dómþing utan dómumdæmis síns ef það
   horfir til hagræðis eða flýtis í máli.

                                     8. gr.
        1. Þinghöld skulu háð í heyranda hljóði. Dómara er þó rétt að ákveða
   að dómþing skuli haldið fyrir luktum dyrum:

   a.
           til hlífðar sakborningi eða nánum vandamönnum hans þegar
           sérstaklega stendur á,
   b.
           til hlífðar vitnum, brotaþolum eða öðrum sem málið varðar,
   c.
           ef um er að ræða þinghöld meðan á rannsókn máls stendur og sérstök
           hætta þykir á sakarspjöllum ef þing væri háð fyrir opnum dyrum,
   d.
           ef sakborningur er undir 18 ára aldri,
   e.
           af velsæmisástæðum,
   f.
           vegna öryggis ríkisins,
   g.
           ef óhjákvæmilegt þykir til að halda uppi þingfriði.

        2. Ákvörðun um lokað þinghald skal dómari bóka í þingbók og vísa til
   þess ákvæðis í grein þessari sem við á.
        3. Þótt þinghald fari fram fyrir opnum dyrum er dómara rétt að
   takmarka fjölda áheyrenda við það sem rúmast í dómsal með góðu móti.
   Einnig getur dómari synjað um aðgang:

   a.
           börnum og unglingum yngri en 15 ára,
   b.
           mönnum sem eru ölvaðir eða annars svo á sig komnir að návist
           þeirra samræmist ekki góðri reglu í dómsal,
   c.
           mönnum sem ætla má að valdi hættu á því með nærveru sinni að
           sakborningur eða vitni segi ekki sannleikann.

        4. Sé dómþing háð utan reglulegra þingstaða má banna óviðkomandi
   mönnum aðgang að því.

                                     9. gr.
        Dómari stýrir þinghaldi og sér um að halda þar uppi reglu. Hverjum
   þeim sem truflar þinghald eða kemur ósæmilega eða hneykslanlega fram getur
   dómari vísað úr dómsal og látið færa hann brott með valdi ef hann sinnir
   ekki skipun um brottvísun.

                                    10. gr.
        1. Óheimilt er að hljóðrita eða taka myndir í þinghaldi. Dómari getur
   veitt undanþágu frá banni þessu ef sérstaklega stendur á.
        2. Óheimilt er að skýra opinberlega frá því sem fram fer í lokuðu
   þinghaldi, nema dómari leyfi. Þá getur dómari bannað opinbera frásögn af
   atriðum í öðrum þinghöldum ef ætla má að frásögn geti valdið nánum
   vandamönnum sakbornings eða mönnum sem ekki eru fyrir sökum hafðir
   verulegum þjáningum eða óþægindum. Ákvörðun um slíkt bann skal dómari skrá
   í þingbók og kynna viðstöddum.

                                    11. gr.
        1. Sá sem viðhefur ósæmileg ummæli, skrifleg eða munnleg, fyrir dómi
   um dómara eða aðra eða kemur að öðru leyti hneykslanlega eða ósæmilega
   fram fyrir dómi skal sæta sektum.
        2. Sá skal sæta sektum sem brýtur bann dómara skv. 2. mgr. 10. gr.
   eða gefur opinberlega í ræðu eða riti vísvitandi eða gálauslega ranga eða
   villandi skýrslu í verulegum atriðum eða óþarflega særandi um opinbert mál
   eða rannsókn þess, meðan því máli er ekki að fullu lokið, eða tálmar eða
   reynir að tálma á ólögmætan hátt rannsókn slíks máls eða hafa að öðru
   leyti ólöglega áhrif á hana eða málsúrslit.
        3. Ef sækjandi eða verjandi brjóta ákvæði 1. eða 2. mgr. þessarar
   greinar getur dómari af sjálfsdáðum ákveðið þeim sekt í dómi eða úrskurði.
   Dómari getur einnig að eigin frumkvæði úrskurðað öðrum sekt á hendur fyrir
   brot gegn 1. mgr. Að öðru leyti skulu sakir samkvæmt þessari grein sóttar
   eftir almennum reglum laga þessara.

                                    12. gr.
        Þar sem einn maður situr í dómi skal jafnan vera einn þingvottur sem
   fullnægir almennum vitnaskilyrðum. Dómari ákveður þóknun þingvotts ef hann
   er ekki starfsmaður dómstólsins.

                                    13. gr.
        1. Ef sakborningur, vitni eða annar, sem gefur skýrslu fyrir dómi, er
   ekki nægilega fær í íslensku skal kalla löggiltan dómtúlk til aðstoðar. Ef
   skjal á erlendu máli er lagt fram í dómi skal fylgja því þýðing löggilts
   skjalaþýðanda.
        2. Nú er ekki kostur löggilts túlks eða þýðanda og skal þá kveðja til
   einhvern þann sem fær er til þýðingarstarfs. Skal þýðandi skjals þá
   staðfesta þýðingu sína fyrir dómi ef hún er vefengd, en túlkur undirrita
   heit fyrir dómi um að hann skuli rækja starfann eftir bestu getu.
        3. Ef dómari treystir sér til að þýða sjálfur skjal af erlendu máli
   eða hann getur spurt vitni eða aðra á erlendu máli kemur ekki að sök þótt
   skjalaþýðanda eða túlk vanti.
        [4. Dómari ákvarðar þóknun til handa dómtúlki eða þýðanda sem
   greiðist úr ríkissjóði.]^1)

   ^1)[7]L. 136/1996, 1. gr.

                                    14. gr.
        1. Þegar dómþing er háð skal haldin þingbók yfir það sem þar fer
   fram. Í þingbók skal skrá hvar og hvenær þinghald fer fram, nafn dómara
   sem fer með það mál sem fyrir er tekið, gögn sem lögð eru fram í málinu,
   hverjir taki þátt í þinghaldi og hverjir komi fyrir dóm.
        2. Skrá skal í þingbók aðalatriðin í framburði sakbornings og annarra
   sem skýrslu gefa, nema skýrsla sé hljóðrituð skv. 15. gr. Það sem skráð er
   eftir vitnum, sakborningi og málflytjendum skal lesið upp að bókun
   lokinni, hlutaðeigandi spurður hvort rétt sé bókað og honum gefinn kostur
   á að koma að athugasemdum. Dómari segir fyrir um hvað skuli skráð í
   þingbók, en heimilt er þó sækjanda og verjanda að krefjast að bókaðar
   verði stuttar athugasemdir þeirra.

                                    15. gr.
        1. Hljóðrita má framburð eða taka upp á myndband í stað þess að skrá
   hann í þingbók ef hentugra þykir. Í þingbók skal þá einungis bóka nafn
   skýrslugjafa og deili á honum og að skýrsla sé hljóðrituð eða tekin upp á
   myndband.
        2. Skrifa skal upp það sem hljóðritað hefur verið ef máli er skotið
   til æðra dóms, svo og ef dómari telur sérstakar ástæður til.
        3. Hljóðritun skal varðveitt í þrjú ár hið skemmsta frá lokum
   dómsmáls.
        4. Dómara er heimilt að hljóðrita stuttan útdrátt sinn af framburði í
   stað þess að skrá hann í þingbók og gilda um hann reglur 2. mgr. 14. gr.

                                    16. gr.
        Heimilt er í þinghaldi að rita það sem í 2. mgr. 14. gr. segir á
   ritvél eða í tölvu. Sé það gert skulu bókanir úr þinghöldum staðfestar af
   dómara og heftar saman sem þingbók.

                                    17. gr.
        Við hvern dómstól skal haldin dómabók sem geymi dóma í opinberum
   málum, undirritaða af dómara eða dómsformanni.

                                    18. gr.
        1. Við hvern dómstól ber að halda skrá yfir þau mál sem koma til
   úrlausnar samkvæmt lögum þessum.
        2. Dómsmálaráðherra setur í reglugerð^1) nánari ákvæði um málaskrár,
   þingbækur og dómabækur, tölvubúnað og búnað til hljóðritunar og
   myndbandsupptöku til notkunar í þinghöldum, skjalavörslu dómstóla og
   afhendingu endurrita úr þingbókum og dómabókum og ákveður gjöld fyrir þau.

   ^1)Rg. 225/1994, sbr. 433/1994.

                                    19. gr.
        1. Ríkissaksóknari skal halda sakaskrá fyrir allt landið þar sem
   skráð eru úrslit opinberra mála.
        2. Dómsmálaráðherra setur í reglugerð^1) nánari ákvæði um gerð og
   varðveislu sakaskrár, aðgang að henni og sakavottorð. Þar er heimilt að
   ákveða hvað skuli skráð í sakaskrá, þar á meðal niðurstöður mála sem
   lögreglustjóri lýkur með sátt.
        3. Dómsmálaráðherra setur fyrirmæli í reglugerð^2) um aðra
   kerfisbundna skráningu og varðveislu lögreglu á upplýsingum um brotaferil
   einstakra manna eða atriði sem varða einkahagi þeirra.

   ^1)Rg. 249/1992, sbr. 173/1997, 39/1998 og 277/1998.^2)Rg. 395/1997.

                                    20. gr.
        1. Ákærur, fyrirköll, kvaðningar, dómar, úrskurðir og aðrar
   tilkynningar í opinberum málum skulu birtar af einum lögreglumanni eða
   stefnuvotti, nema þær séu birtar á dómþingi eða á annan hátt af dómara.
   Birting á ákæru, fyrirkalli, dómi eða úrskurði skal fara fram fyrir þeim
   manni sjálfum sem í hlut á ef þess er kostur, en ella lögmanni hans
   samkvæmt umboði eða öðrum lögráða manni sem hefur fengið skriflegt umboð
   frá honum til að taka við birtingu. Kvaðningar og aðrar tilkynningar má
   birta á heimili eða dvalarstað þess sem þeim er beint að ef hann hittist
   ekki sjálfur fyrir. Sá sem birtingu annast vottar hana með áritun á skjal.
   Þeim sem tekur við birtingu skal afhent endurrit af því skjali eða þeim
   dómi í heild sinni sem birt er.
        2. Ef óvíst er um dvalarstað ákærða, en mál sætir þó lögsögu
   íslenskra dómstóla, má birta ákæru og fyrirkall í Lögbirtingablaði með
   ákvörðun um stað og stund til þinghalds og með hæfilegum fyrirvara. Dóm má
   einnig birta með sama hætti þegar annars er ekki kostur.

                                   IV. kafli.
                                Varnarþing o.fl.
                                    21. gr.
        1. Með mál samkvæmt lögum þessum skal fara í þinghá þar sem brot var
   framið. Nú er mál höfðað í einu lagi fyrir fleiri brot en eitt og þau eru
   ekki öll framin í sömu þinghá og má þá fara með það í hvorri eða hverri
   þinghánni sem er, eftir því sem hagfelldast þykir.
        2. Heimilt er einnig, ef hentugra þykir, að fara með mál gegn manni á
   heimilis- eða dvalarvarnarþingi hans eða, ef fleiri eru saksóttir í einu
   lagi, á heimilis- eða dvalarvarnarþingi einhvers þeirra.
        3. Ríkissaksóknari ákveður, eftir því sem hagfelldast þykir, hvar mál
   skuli höfða:

   a.
           ef brot er framið hér á landi þar sem vafi leikur á um mörk
           dómumdæma, eða á íslensku skipi eða í loftfari utan íslenskra
           hafna,
   b.
           ef brot er framið erlendis og sækja má sök út af því hér á landi.

        4. Nú kemur ákærði fyrir dóm og prófar dómari þá ekki hvort mál sé
   höfðað á réttu varnarþingi.

                                    22. gr.
        1. Krafa um aðgerðir, sem atbeina dómara þarf til við rannsókn máls,
   skal að öðru jöfnu borin upp fyrir héraðsdómara í dómumdæmi þar sem sá
   hefst við sem yfirheyra skal, eða staður sá er eða munir sem aðgerð lýtur
   að.
        2. Dómara er rétt að láta sækja sakborning í annað dómumdæmi, ef þörf
   er á, og þarf þá ekki að leita atbeina hlutaðeigandi héraðsdómara.

                                    23. gr.
        1. Ef saksækja skal mann fyrir fleiri en eitt brot skal það gert í
   einu máli, eftir því sem við verður komið.
        2. Ef fleiri menn en einn eru sóttir til saka fyrir þátttöku í sama
   verknaði skal það gert í einu máli, nema annað þyki hagkvæmara.
        3. Nú hafa fleiri mál verið höfðuð gegn sama manni fyrir sama
   héraðsdómstól og getur dómari þá ákveðið, ef hann telur það hagkvæmt, að
   sameina mál þessi og reka þau og dæma sem eitt mál.

                                    24. gr.
        Nú hefur mál verið höfðað í einu lagi gegn fleiri en einum manni og
   getur dómari þá eftir ósk aðila eða af sjálfsdáðum ákveðið að skilja málið
   í sundur og dæma sérstaklega mál eins eða fleiri ákærðu ef það þykir
   hentugra og horfa til flýtis og sparnaðar.

                                   V. kafli.
                                  Ákæruvaldið.
                                    25. gr.
        [1. Með ákæruvald fara ríkissaksóknari og lögreglustjórar, þar á
   meðal ríkislögreglustjóri.
        2. Ríkissaksóknari er æðsti handhafi ákæruvalds. [Hann skal skipaður
   af ráðherra ótímabundið og fullnægja lagaskilyrðum til skipunar í
   dómaraembætti við Hæstarétt.]^1) Hann skal njóta sömu lögkjara og
   hæstaréttardómarar, eftir því sem við verður komið.
        3. Ríkissaksóknari hefur embættisskrifstofu í Reykjavík. Honum til
   aðstoðar eru vararíkissaksóknari og saksóknarar sem dómsmálaráðherra
   skipar [til fimm ára í senn].^1) Skal vararíkissaksóknari fullnægja sömu
   lagaskilyrðum og ríkissaksóknari en aðrir saksóknarar skilyrðum til
   skipunar í embætti héraðsdómara. Ríkissaksóknari ræður annað starfslið við
   embætti sitt.
        4. Dómsmálaráðherra er heimilt að skipa saksóknara við einstök
   embætti lögreglustjóra, þar á meðal embætti ríkislögreglustjóra, til að
   annast saksókn og málflutning samkvæmt lögum þessum í umboði þeirra.
   Saksóknarar skulu fullnægja skilyrðum til skipunar í embætti
   héraðsdómara.]^2)

   ^1)[8]L. 83/1997, 30. gr.^2)[9]L. 84/1996, 1. gr.

                                    26. gr.
        1. Dómsmálaráðherra hefur eftirlit með framkvæmd ákæruvalds og getur
   krafið ríkissaksóknara skýrslna um einstök mál. Haldast skulu sérákvæði í
   lögum þar sem svo er mælt að mál skuli því aðeins höfða að
   dómsmálaráðherra mæli svo fyrir. Þegar svo stendur á gefur
   dómsmálaráðherra ríkissaksóknara fyrirmæli um rannsókn og aðrar aðgerðir
   og leggur samþykki sitt á ákæru og áfrýjun.
        2. [Nú telur dómsmálaráðherra að ákvörðun um að fella niður mál, þar
   á meðal skv. 2. mgr. 114. gr., sé lögum andstæð eða fjarstæð að öðru
   leyti, og getur hann þá lagt til við forseta Íslands að ákvörðunin skuli
   felld úr gildi.]^1) Í því tilviki setur dómsmálaráðherra sérstakan
   saksóknara til að fara með málið.

   ^1)[10]L. 84/1996, 2. gr.

                                    27. gr.
        [1. Ríkissaksóknari skal, eftir því sem unnt er, fylgjast með því að
   þeir sem afbrot fremja verði beittir lögmæltum viðurlögum.
        2. Ríkissaksóknari gefur út almenn fyrirmæli um meðferð ákæruvalds.
   Hann hefur eftirlit með framkvæmd ákæruvalds hjá lögreglustjórum.
        3. Ríkissaksóknari höfðar opinber mál ef um er að ræða eftirgreind
   brot á almennum hegningarlögum:

   a.
           brot á ákvæðum X.XVI. kafla laganna,
   b.
           brot á ákvæðum XVII. kafla laganna, öðrum en 155.158. gr.,
   c.
           brot á ákvæðum XVIII.XXII. kafla laganna,
   d.
           brot á ákvæðum XXIII. kafla laganna, öðrum en 215. og 219. gr., ef
           brot tengist broti á umferðarlögum, og 217. gr.,
   e.
           brot á ákvæðum XXIV. og XXV. kafla laganna, öðrum en 231. og 232.
           gr.,
   f.
           brot á 251. og 252. gr. laganna.

        4. Ef háttsemi felur í sér annað eða önnur brot en tilgreind eru í 3.
   mgr., auk brots eða brota sem þar eru greind, tekur ríkissaksóknari
   ákvörðun um það hvort hann höfðar málið sjálfur eða hvort lögreglustjóri
   gerir það.
        5. Ríkissaksóknari getur gefið öðrum ákærendum fyrirmæli um einstök
   mál sem þeim er skylt að hlíta. Hann getur kveðið á um rannsókn máls, mælt
   fyrir um framkvæmd hennar og fylgst með henni.
        6. Ríkissaksóknari tekur ákvörðun um áfrýjun máls.]^1)

   ^1)[11]L. 84/1996, 3. gr.

                                    28. gr.
        [1. Lögreglustjórar, þar á meðal ríkislögreglustjóri, höfða önnur
   opinber mál en þau sem ríkissaksóknari höfðar skv. 3. mgr. 27. gr.
   Ríkissaksóknari getur þó tekið ákvörðun um saksókn í sínar hendur, þar á
   meðal gefið út ákæru, hvenær sem hann telur þess þörf.
        2. Lögreglustjóri vísar máli til ákvörðunar ríkissaksóknara ef hann
   telur að mál eigi að höfða í öðru umdæmi, ef hann telur sig vanhæfan eða
   ef mál er vandasamt, m.a. þegar vafi leikur á um hvort mál skuli höfða. Ef
   ríkissaksóknari telur, að athugun lokinni, ástæðu til að höfða mál gerir
   hann það sjálfur eða leggur fyrir lögreglustjóra að gera það.
        3. Nú hefur lögreglustjóri ákveðið að falla frá saksókn skv. 113.
   gr., og ber honum þá að tilkynna ríkissaksóknara það. Ef ríkissaksóknari
   telur að ekki hafi verið efni til að falla frá saksókn getur hann, innan
   tveggja mánaða frá því að sú ákvörðun var tekin, ákveðið að höfða mál
   sjálfur eða lagt fyrir lögreglustjóra að gera það.
        4. Lögreglustjóri, þar á meðal ríkislögreglustjóri, sem stýrt hefur
   rannsókn brots höfðar að jafnaði opinbert mál vegna brotsins, nema
   ríkissaksóknari höfði mál samkvæmt lögum þessum.
        5. Dómsmálaráðherra skal með reglugerð kveða nánar á um
   verkaskiptingu milli ríkislögreglustjóra og annarra lögreglustjóra skv. 1.
   mgr.]^1)

   ^1)[12]L. 84/1996, 4. gr.

                                    29. gr.
        1. Í héraði flytur ríkissaksóknari, vararíkissaksóknari, saksóknarar
   eða fulltrúar ríkissaksóknara þau mál sem hann höfðar. Einnig má
   ríkissaksóknari fela héraðsdóms- eða hæstaréttarlögmanni flutning máls í
   héraði. Þá getur ríkissaksóknari falið lögreglustjórum, þar á meðal
   [ríkislögreglustjóra],^1) flutning máls fyrir héraðsdómi. Lögreglustjórar
   geta falið löglærðum starfsmönnum sínum að flytja slíkt mál. Enn fremur er
   lögreglustjórum heimilt að fela öðrum lögreglustjórum að sækja þing í máli
   ef sérstaklega stendur á.
        2. Lögreglustjórar annast flutning þeirra mála, sem þeir höfða, fyrir
   héraðsdómi. Lögreglustjórar geta falið starfsmönnum sínum flutning þessara
   mála. Lögreglustjórum er heimilt að fela öðrum lögreglustjórum að sækja
   þing í máli.
        3. Ríkissaksóknari sækir mál fyrir Hæstarétti en hann getur falið
   vararíkissaksóknara, saksóknara eða hæstaréttarlögmanni flutning máls. Sé
   hæstaréttarlögmanni falið að sækja mál fyrir Hæstarétti nefnist hann
   saksóknari og hefur skyldur sem slíkur.

   ^1)[13]L. 84/1996, 5. gr.

                                    30. gr.
        1. Þegar ríkissaksóknari er svo við málsefni eða aðila riðinn að
   hætta er á að hann fái ekki við útgáfu ákæru eða önnur störf samkvæmt
   lögum þessum litið óhlutdrægt á málavöxtu skal hann víkja sæti. Setur
   dómsmálaráðherra þá annan löghæfan mann til meðferðar þess máls.
        2. Ef annar handhafi ákæruvalds er vanhæfur til meðferðar einstaks
   máls skal ríkissaksóknari fara sjálfur með ákæruvaldið í því eða fela það
   öðrum ákæranda.
        3. Nú hefur ákæra verið gefin út og skal dómari þá, annaðhvort að
   eigin frumkvæði eða samkvæmt kröfu aðila, vísa máli frá dómi ef hann telur
   að hlutaðeigandi ákærandi sé vanhæfur til að fara með það.

                                    31. gr.
        Þeir sem fara með ákæruvald (ákærendur) og annast rannsókn skulu
   vinna að því að hið sanna og rétta komi í ljós og gæta jafnt að þeim
   atriðum sem horfa til sýknu og sektar.

                                   VI. kafli.
                           Sakborningur og verjandi.
                                    32. gr.
        1. Skylt er að gefa sakborningi upplýsingar um kæruefni áður en hann
   er yfirheyrður út af því eða við handtöku ef til hennar kemur. Maður, sem
   handtekinn hefur verið í þágu rannsóknar opinbers máls, á rétt á að hafa
   samband við lögmann eða annan talsmann sinn, sbr. 37. gr., þegar eftir
   handtöku. Sömuleiðis nánustu vandamenn sína, nema sérstök ástæða sé til að
   ætla að það muni torvelda rannsókn málsins. [Í því tilviki skal lögregla,
   svo fljótt sem kostur er eftir að sakborningur var handtekinn, tilkynna
   nánustu vandamönnum hans að hann hafi verið handtekinn og hvar hann sé
   vistaður. Dómsmálaráðherra setur í reglugerð^1) nánari ákvæði um hvenær
   synja má handteknum manni um að hafa samband við nánustu vandamenn
   sína.]^2)
        2. Sá sem yfirheyrður er við rannsókn máls á rétt á því að fá
   vitneskju um það, þegar mál er orðið svo skýrt að þess sé kostur, hvort
   hann er spurður vegna gruns á hendur honum um refsivert brot eða hvort
   hann er kvaddur til vitnisburðar.
        3. Sakborningi er óskylt á öllum stigum opinbers máls að svara
   spurningum sem varða refsiverða hegðun sem honum er gefin að sök. Ber
   yfirheyranda að benda sakborningi ótvírætt á þennan rétt þegar efni standa
   til.
        4. Sakborningi er skylt að sinna kvaðningu til yfirheyrslu.

   ^1)Rg. 395/1997.^2)[14]L. 136/1996, 2. gr.

                                    33. gr.
        1. Sakborningur skal við yfirheyrslu fyrst spurður um nafn,
   kennitölu, stöðu og heimili. Ef sakborningur kýs að gefa skýrslu um
   sakarefnið skal brýnt fyrir honum að segja satt og rétt frá og draga
   ekkert undan sem máli kann að skipta.
        2. Spurningar skulu vera skýrar og ótvíræðar. Ekki má rugla
   sakborning með ósannindum eða á annan hátt eða beita hann neins konar
   ólögmætri þvingun í orði eða verki. Sakborningi má ekki gefa fyrirheit um
   ívilnanir eða fríðindi ef hann meðgangi, enda séu slík fyrirheit ólögleg
   eða ekki á valdi yfirheyranda að veita þau.
        3. Sakborningi er heimilt að ráðgast við verjanda sinn um réttarstöðu
   sína meðan á yfirheyrslu stendur, enda trufli það ekki skýrslutöku að mati
   yfirheyranda. Nú greinir yfirheyranda og verjanda á við yfirheyrslu, og
   skal henni þó eigi að síður fram haldið, en rétt á verjandi að gera í
   stuttu máli grein fyrir afstöðu sinni með bókun.

                                    34. gr.
        1. Skylt er dómara að verða við ósk sakbornings um skipun verjanda í
   eftirgreindum tilvikum:

        a.
                ef þess hefur verið krafist að hann verði settur í
                gæsluvarðhald,
        b.
                ef opinbert mál hefur verið höfðað gegn honum.

        2. Enn fremur er skylt að skipa ákærða verjanda ef í málinu fer fram
   aðalmeðferð samkvæmt ákvæðum XV. kafla laga þessara, nema ákærði hafi
   sjálfur valið sér talsmann skv. 37. gr. eða óski eftir að flytja mál sitt
   sjálfur, enda sé hann hæfur til þess að mati dómara.

                                    35. gr.
        1. Heimilt er dómara endranær eftir ósk sakbornings að skipa honum
   verjanda við rannsókn máls áður en til málshöfðunar kemur.
        2. Dómari getur skipað sakborningi verjanda þótt hann hafi ekki óskað
   þess, svo sem ef hann er sérstaklega sljór eða skilningslítill, haldinn
   annmörkum sem torvelda skynjun hans eða ef vafi leikur á um sakhæfi hans.

                                    36. gr.
        1. Skylt er rannsóknara að verða við ósk sakbornings um að tilnefna
   honum réttargæslumann ef hann hefur verið handtekinn í þágu opinbers máls.
        2. Ákvæði 2. og 3. mgr. 38. gr. og 39. gr. eiga við réttargæslumann.
   Hann hefur sömu réttindi og skyldur og verjandi eftir því sem við á.

                                    37. gr.
        1. Sakborningi er á öllum stigum opinbers máls heimilt að ráða á sinn
   kostnað lögmann til að gæta réttar síns og halda uppi vörnum. Dómari getur
   einnig leyft að sakborningur velji sér talsmann sem hefur ekki
   lögmannsréttindi, enda telji dómari hag hans borgið á þann hátt.
        2. Ákvæði 3. mgr. 39. gr. eiga við talsmann. Hann hefur sömu réttindi
   og skyldur og verjandi eftir því sem við á. Meðan á rannsókn máls stendur
   getur dómari eða rannsóknari þó takmarkað rétt hans til að ræða við
   sakborning, vera viðstaddur yfirheyrslur, kynna sér gögn eða fylgjast með
   framvindu rannsóknar ef hætta er á að hún torveldist við það.

                                    38. gr.
        1. Dómari eða rannsóknari skal, þegar lögskylt er eða heimilt að
   skipa sakborningi verjanda eða tilnefna honum réttargæslumann, vekja
   athygli hans á þeim rétti.
        2. Áður en dómari skipar verjanda skal hann gefa sakborningi eða
   lögráðamanni hans, ef sakborningur er ekki sjálfráða, kost á að benda á
   löghæfan mann til að fara með starf verjanda. Við skipun verjanda skal að
   jafnaði fara eftir ósk sakbornings eða lögráðamanns. Dómari getur þó
   neitað að skipa þann verjanda sem óskað er eftir ef uggvænt þykir að hann
   muni hindra rannsókn málsins með ólögmætum hætti.
        3. Nú eru fleiri en einn maður hafðir fyrir sökum í sama máli og er
   þá heimilt að skipa sama mann verjanda beggja eða allra ef telja má að
   hagsmunir þeirra rekist ekki á.

                                    39. gr.
        1. Í umdæmum þar sem kostur er lögmanna skal verjandi skipaður úr
   þeirra hópi.
        2. Þar sem ekki er kostur á lögmanni getur dómari eftir ósk
   sakbornings skipað honum einhvern annan löghæfan mann, ef hann telur hag
   sakbornings borgið í höndum slíks manns og engar sérstakar ástæður mæla
   því annars í gegn. Það er borgaraleg skylda manns að taka að sér starf
   verjanda samkvæmt þessari málsgrein innan lögsagnarumdæmis þar sem hann er
   búsettur.
        3. Ekki má skipa þann mann verjanda sem er vitni eða mats- eða
   skoðunarmaður í málinu, eða er að öðru leyti svo viðriðinn mál eða aðila
   máls að hætta sé á að hann geti ekki gætt hagsmuna sakbornings í málinu
   sem skyldi. Þann má ekki heldur skipa verjanda er skipun hans gerir dómara
   vanhæfan til að fara með málið.

                                    40. gr.
        1. Nú óskar sakborningur eftir því að skipun verjanda verði
   afturkölluð og nýr verjandi skipaður og skal þá ekki verða við slíkri ósk
   ef hætta er á að málið tefjist af þeim sökum eða að aukinn kostnað leiði
   af breytingunni.
        2. Ef dómari telur verjanda rækja starfa sinn á óviðunandi hátt getur
   hann afturkallað skipunina og skipað nýjan verjanda í hans stað.
   Verjandinn getur krafist úrskurðar dómara um afturköllunina.

                                    41. gr.
        1. Hlutverk verjanda er að draga fram í málinu allt sem verða má
   sakborningi til sýknu eða hagsbóta og gæta réttar hans í hvívetna.
        2. Skipaður verjandi skal sjálfur annast flutning máls, en honum er
   heimilt að láta fulltrúa sinn eða annan lögmann sækja dómþing fyrir sína
   hönd þegar um einstakar dómsathafnir er að ræða meðan á rannsókn máls eða
   meðferð stendur.
        3. Þagnarskylda hvílir á verjanda um það sem sakborningur kann að
   hafa trúað honum fyrir um afstöðu sína til brots þess sem um er að tefla
   og um önnur þau atriði sem hann hefur komist að í starfa sínum og ekki eru
   almenningi þegar kunn.

                                    42. gr.
        1. Verjanda er heimilt að tala einslega við sakborning um hvað eina
   sem málið varðar, sbr. þó 1. mgr. 43. gr.
        2. Meðan á rannsókn stendur er verjanda ætíð heimilt að vera
   viðstaddur þegar sakborningur er yfirheyrður. Verjanda er og heimilt að
   vera viðstaddur yfirheyrslur annarra í máli sakbornings ef það þykir
   hættulaust vegna rannsóknar málsins. Sé verjandi viðstaddur yfirheyrslu
   getur hann beint því til yfirheyranda að spyrja þann sem yfirheyrður er um
   tiltekin atriði. Telji verjandi ástæðu til getur hann krafist þess að fá
   bókaða stuttorða athugasemd um framkvæmd yfirheyrslu í lok hennar.
        3. Verjandi á rétt á því að vera viðstaddur öll þinghöld í máli og
   ber að tilkynna honum fyrir fram hvenær þau hefjist.

                                    43. gr.
        1. Verjandi skal jafnskjótt og unnt er fá til afnota endurrit af
   öllum skjölum sem málið varða, svo og aðstöðu til að kynna sér önnur gögn
   sem ekki verða endurrituð. Ekki má láta sakborningi í té eintak af
   endurriti eða kynna honum efni þess nema dómari eða rannsóknari samþykki.
        2. Rannsóknari skal gefa verjanda færi á að fylgjast með framvindu
   rannsóknar að svo miklu leyti sem kostur er. Skal rannsóknari taka til
   greina ábendingar verjanda um tilteknar rannsóknaraðgerðir nema hann telji
   þær óheimilar eða þýðingarlausar.

                                    44. gr.
        [1.]^1) Þóknun skipaðs verjanda skal ákveðin í dómi ef máli lýkur með
   þeim hætti, nema verjandi hafi afsalað sér þóknun. Ef máli lýkur ekki með
   dómi ákveður dómari þóknun með bókun í þingbók eða skriflega með öðrum
   hætti. Dómari ákveður þóknun verjanda og réttargæslumanns í einu lagi ef
   sá sem tilnefndur hefur verið réttargæslumaður sakbornings er síðar
   skipaður verjandi hans. Að öðrum kosti skal lögreglustjóri eða löglærður
   starfsmaður hans ákveða þóknun réttargæslumanns. Þóknun greiðist úr
   ríkissjóði, en telst til sakarkostnaðar skv. 164. gr.
        [2. Nú hefur dómi verið áfrýjað og verjandi skipaður, en fallið er
   frá áfrýjun eða mál fellt niður og ákveður þá [Hæstiréttur]^2) þóknun
   verjanda, sem greiðist úr ríkissjóði og telst til sakarkostnaðar.]^1)

   ^1)[15]L. 92/1991, 107. gr.^2)[16]L. 37/1994, 2. gr.

                                  VII. kafli.
                           Almennar reglur um sönnun.
                                    45. gr.
        Sönnunarbyrði um sekt sakbornings og atvik, sem telja má honum í
   óhag, hvílir á ákæruvaldinu.

                                    46. gr.
        Dómari metur hverju sinni hvort nægileg sönnun, sem ekki verði
   vefengd með skynsamlegum rökum, sé fram komin um hvert það atriði sem
   varðar sekt og ákvörðun viðurlaga við broti, þar á meðal hvaða
   sönnunargildi skýrslur ákærða hafi, vitnisburðir, mats- og skoðunargerðir,
   skjöl og önnur sýnileg sönnunargögn.

                                    47. gr.
        Dómari metur það eftir atvikum hvert sönnunargildi þær staðreyndir
   hafi sem varða ekki beinlínis það atriði sem sanna skal, en ályktanir má
   leiða af um það.

                                    48. gr.
        1. Dómur skal reistur á sönnunargögnum sem færð eru fram við meðferð
   máls fyrir dómi.
        2. Dómara er heimilt að taka til greina sem sönnunargögn skýrslur sem
   ákærði eða vitni hafa gefið fyrir dómi áður en mál var höfðað. Þó skulu
   skýrslugjafar koma á ný fyrir dóm við málsmeðferð, ef kostur er, og ákærði
   eða verjandi hans krefjast eða dómari telur annars ástæðu til.
        3. Nú hefur vitni ekki komið fyrir dóm og þess er ekki kostur við
   meðferð málsins, en skýrsla hefur verið gefin fyrir lögreglu eða öðrum
   rannsóknaraðila, og metur dómari þá hvort slík skýrsla hafi sönnunargildi
   og þá hvert gildi hennar sé.

                                  VIII. kafli.
                             Vitni, mat og skoðun.
                                    49. gr.
        1. Öllum er skylt að koma fyrir dóm í opinberu máli á varnarþingi
   sínu og bera þar vitni. Enn fremur er vitni skylt að koma fyrir dóm utan
   varnarþings síns hvar sem er á landinu ef nauðsynlegt þykir, enda sé því
   sem minnstur bagi gerður og því greiddur kostnaður við að rækja
   vitnaskylduna.
        2. Vitni sem kemst ekki fyrir dóm á þingstað vegna sjúkleika eða
   svipaðra ástæðna má gefa skýrslu annars staðar þar sem þess er kostur.
        3. Dómari getur lagt fyrir vitni að hafa með sér sakargögn til
   sýningar eða framlagningar í dómi eða að athuga bækur sínar, skjöl og aðra
   muni og gera útdrátt úr tilteknum atriðum í þeim til skýringar
   málsatvikum.

                                    50. gr.
        1. Undan vitnaskyldu geta skorast:

   a.
           maki sakbornings meðan hjúskap þeirra er ekki slitið að lögum,
   b.
           skyldmenni sakbornings að feðgatali og niðja, systkin hans, svo og
           þeir sem þannig tengjast honum vegna ættleiðingar,
   c.
           stjúpforeldri sakbornings og stjúpbarn,
   d.
           tengdaforeldri sakbornings og tengdabarn.

        2. Dómari getur leyst aðra, sem nákomnir eru sakborningi, undan
   vitnaskyldu ef honum virðist samband þeirra mjög náið, svo sem ef um er að
   ræða fósturforeldri eða fósturbarn, sambúðarfólk, unnusta eða unnustu.

                                    51. gr.
        Ekki er manni skylt að svara spurningu að viðlagðri vitnaábyrgð ef
   ætla má að svar við henni feli í sér játningu eða bendingu um það að hann
   eða venslamaður hans og aðrir skv. 50. gr. hafi framið refsiverðan verknað
   eða það gæti orðið þeim til mannorðsspjalla.

                                    52. gr.
        Embættis- og sýslunarmönnum er óskylt að koma fyrir dóm til þess að
   vitna um atvik sem gerst hafa í embætti þeirra eða sýslan og leiða má í
   ljós með vottorði úr embættisbók eða öðru opinberu skjali.

                                    53. gr.
        1. Þeim, sem ber ábyrgð að lögum á efni prentaðs rits eða öðru efni
   sem birt er opinberlega, er óskylt að skýra frá því fyrir dómi hver sé
   höfundur að riti, grein, frásögn eða tilkynningu sem hefur birst án þess
   að höfundur væri nafngreindur. Þetta á þó ekki við ef vitnisburðar er
   krafist vegna afbrots, sem ætla má að muni varða þyngri refsingu en
   fésektum eða [fangelsi allt að einu ári],^1) eða vegna brots gegn
   þagnarskyldu í opinberu starfi, enda sé vitnisburður nauðsynlegur fyrir
   rannsókn málsins og ríkir hagsmunir í húfi.
        2. Heimilt er dómara að undanþiggja vitni að svara spurningum sem
   varða leyndarmál um kaupsýslu, uppgötvanir eða önnur slík verk hvort sem
   vitnið á sjálft í hlut eða það hefur komist að vitneskju sinni í þjónustu
   einstaklings, fyrirtækis eða stofnunar, enda telji dómari hagsmuni þeirra
   til leyndar ríkari en hagsmuni málsaðila af skýrslutöku.

   ^1)[17]L. 82/1998, 199. gr.

                                    54. gr.
        1. Án leyfis hlutaðeigandi ráðherra skal vitni ekki krafið skýrslu um
   leynilega samninga ríkisins, ráðagerðir eða ályktanir handhafa ríkisvalds
   um málefni sem að öðru leyti varða öryggi ríkisins, réttindi eða heill eða
   skipta mjög miklu máli fyrir viðskipti og fjárhag þjóðarinnar.
        2. Embættis- og sýslunarmenn verða ekki krafðir vitnisburðar um það
   sem þeir hafa fengið vitneskju um í starfa sínum og leynt á að fara, nema
   hlutaðeigandi ráðherra leyfi eða forseti sameinaðs Alþingis ef taka skal
   skýrslu af alþingismanni eða öðrum starfsmanni Alþingis. Dómari getur
   ákveðið að embættis- eða sýslunarmaður beri vitni þótt synjað hafi verið
   leyfis samkvæmt framansögðu ef hann telur hagsmuni aðila máls af
   vitnisburði að mun ríkari en hina opinberu leyndarhagsmuni.

                                    55. gr.
        1. Vitnum þeim, sem hér segir, er óheimilt að svara spurningum án
   leyfis þess sem í hlut á:

   a.
           verjanda um það sem sakborningur hefur trúað honum fyrir um
           málsatvik eftir að hann hefur tekið að sér vörn hans eða
           réttargæslu,
   b.
           prestum, læknum, lyfsölum, sálfræðingum, félagsráðgjöfum,
           lögfræðingum og endurskoðendum, svo og aðstoðarfólki þeirra, um
           atriði sem varða einkahagi manna og þeim hefur verið trúað fyrir í
           starfa sínum, nema um afbrot sé að ræða sem varðar minnst tveggja
           ára fangelsi. Sama gildir um aðra þá sem fjalla um einkahagi manna
           og hafa viðlíka trúnaðarskyldu.

        2. Nú má telja vitnisburð nauðsynlegan sakborningi til varnar og
   getur dómari þá ákveðið vitnaleiðslu með úrskurði.

                                    56. gr.
        Dómari og aðrir þeir sem yfirheyra vitni skulu leiðbeina þeim sem
   kvaddir eru til vitnisburðar um þau atriði sem í 49.55. gr. getur.

                                    57. gr.
        Dómari metur það hverju sinni hvort barn hafi náð þeim þroska að það
   beri slíkt skynbragð á málsatvik að vitnisburður þess um þau skipti máli.
   Sama hátt hefur dómari á um geðveika menn og þroskahefta.

                                    58. gr.
        1. Dómari gefur út kvaðningu til vitnis eftir því sem aðilar
   krefjast. Ákærandi annast að kvaðning verði birt skv. 1. mgr. 20. gr.
   fyrir vitni með þeim fyrirvara sem dómari ákveður, nema aðilar telji að
   vitni muni koma fyrir dóm án birtingar.
        2. Ef vitni sinnir ekki að forfallalausu kvaðningu fyrir dóm til að
   gefa skýrslu getur dómari ákveðið að það megi færa það fyrir dóm með
   valdi. Einnig getur dómari af sjálfsdáðum úrskurðað vitni til greiðslu
   fésektar í ríkissjóð ef vitnið hefur verið kvatt fyrir dóm, að viðlagðri
   refsingu, og ekki sinnt kvaðningu án gildra forfalla.
        3. Nú kemur vitni fyrir dóm en neitar að svara spurningu án þess að
   um undanþágu eða heimildarbrest sé að ræða og gerir dómari því þá sekt með
   sama hætti.

                                    59. gr.
        1. Dómari lætur vitni fyrst gera grein fyrir nafni sínu, kennitölu,
   stöðu og heimili. Síðan brýnir hann alvarlega fyrir vitninu skyldu þess
   til að skýra satt og rétt frá og draga ekkert undan sem máli skiptir. Enn
   fremur skýrir hann fyrir vitninu þá siðferðilegu ábyrgð og refsiábyrgð sem
   það kann að baka sér með vísvitandi eða gáleysislega röngum framburði.
        2. Að svo búnu spyr dómari vitni um sakaratriði. Dómara er rétt að
   leggja fyrir vitni spurningar sem ákærandi og verjandi óska, en einnig
   getur hann gefið þeim kost á að spyrja vitni beint. Dómari skal gæta þess
   að spurningar hans og annarra séu ákveðnar, ekki tvíræðar eða veiðandi,
   ekki særandi eða móðgandi framar en efni standa til og ekki sýnilega
   þýðingarlausar.
        3. Nú hefur vitni eða aðrir áður gefið skýrslu fyrir lögreglumanni
   eða fyrir dómi í málinu og kynnir dómari þá slíkar skýrslur og önnur
   sakargögn ekki fyrir vitni fyrr en honum þykir þess þörf til skýringar eða
   leiðréttingar skýrslu þess. Utanréttarvottorðum þess sem skylt er að koma
   fyrir sem vitni má dómari ekki veita viðtöku nema sérstaklega standi á,
   svo sem þegar ekki er kostur að fá vitni fyrir dóm til að gefa skýrslu.
        4. Hvert vitni skal prófa sér og ekki láta önnur vitni hlýða á.
   Dómari getur þó ákveðið að samprófa vitni við sakborning og aðra ef á
   greinir.
        5. Nú er dómþing háð fyrir opnum dyrum og spurning er svo löguð að
   svar við henni varðar einkahagi vitnis sjálfs eða annarra og getur dómari
   þá lagt spurningu skriflega fyrir vitni og leyft því að svara skriflega og
   bóka svarið, enda eigi vitni kost á að sannfæra sig um rétta bókun án þess
   að svarið sé lesið upp.
        6. Dómari getur ákveðið að sakborningi verði vikið úr þinghaldi meðan
   skýrsla vitnis er tekin, ef þess er krafist, og dómari telur að nærvera
   sakbornings geti orðið vitninu sérstaklega til íþyngingar eða geti haft
   áhrif á framburð þess.

                                    60. gr.
        1. Ef dómari telur sérstaka ástæðu til eða aðili krefst þess getur
   dómari látið vitni staðfesta framburð sinn með eiði eða drengskaparheiti.
        2. Ef vitni lýsir yfir því að það trúi á guð og að heit samkvæmt því
   samræmist trúarskoðunum þess skal það lyfta upp hægri hendi sinni og hafa
   upp eftir dómara þessi orð: Ég sver það og vitna til guðs míns að ég hef
   sagt það sem ég veit sannast og réttast og ekkert dregið undan.
        3. Nú má ekki svo fara sem í 2. mgr. segir og festir vitni þá heit
   sitt með þeim hætti að það lyftir hægri hendi sinni og hefur upp eftir
   dómara þessi orð: Ég lýsi því yfir og legg við drengskap minn og heiður að
   ég hef sagt það sem ég veit sannast og réttast og ekkert dregið undan.
        4. Ekki má heitfesta barn undir 15 ára aldri, þann sem er svo
   vitsmuna vant eða geðbilaður að hann ber ekki skyn á eða er ófær um að
   meta helgi eða þýðingu heitfestingar og loks ekki þann sem sakaður er eða
   ætla má að sakaður verði í því máli.

                                    61. gr.
        1. Dómari kannar af sjálfsdáðum öll atriði sem varða heimild vitnis
   eða skyldu til vitnisburðar og önnur atriði sem vitni varða.
        2. Dómari úrskurðar ágreining um þau atriði sem í grein þessari
   segir. Yfirlýsing vitnis fyrir dómara um að úrskurður verði kærður til
   æðra dóms frestar framkvæmd úrskurðar.

                                    62. gr.
        Vitni skal greiða eftir kröfu þess og samkvæmt ákvörðun dómara
   útlagðan kostnað vegna rækslu vitnaskyldu og þóknun fyrir atvinnumissi,
   sem telja má vitni skipta nokkru máli, miðað við efnahag þess og aðstæður.

                                    63. gr.
        1. Dómari getur eftir ósk aðila eða af sjálfsdáðum dómkvatt
   kunnáttumenn, einn eða fleiri, til að framkvæma mats- eða skoðunargerðir í
   opinberu máli.
        2. Ef maður hefur opinbera skipun eða löggildingu til að framkvæma
   mats- eða skoðunargerðir getur dómari eða aðili snúið sér beint til hans,
   ef honum er skylt að framkvæma gerðina eða er fús til þess.

                                    64. gr.
        1. Dómari gefur ákæranda og sakborningi eða verjanda hans kost á að
   vera viðstaddir þegar dómkvaðning skal fara fram. Dómari gefur þeim færi á
   að benda á ákveðna menn til dómkvaðningar en er ekki bundinn við
   tilnefningu þeirra.
        2. Í kvaðningu skal skýrt greina hvað meta eða skoða skuli. Þar skal
   og taka fram að hinir dómkvöddu skuli vinna verk sitt af bestu vitund og
   semja um það skriflega skýrslu sem þeir megi vera viðbúnir að staðfesta
   fyrir dómi.

                                    65. gr.
        1. Það er borgaraleg skylda hverjum þeim sem skyldur er að bera vitni
   í máli að taka kvaðningu sem mats- eða skoðunarmaður í því máli.
        2. Þann má ekki kveðja til mats eða skoðunar sem mundi vera vanhæfur
   sem dómari í því máli eða sem valdið gæti vanhæfi dómara ef úrskurða
   þyrfti um vitnisburð hans fyrir dómi.
        3. Að öðru leyti en að framan greinir skal um mats- og skoðunargerðir
   farið eftir fyrirmælum laga um meðferð einkamála í héraði, eftir því sem
   við getur átt.

                                   IX. kafli.
                                   Rannsókn.
                                    66. gr.
        1. Rannsókn opinberra mála er í höndum lögreglu nema öðru vísi sé
   mælt fyrir í lögum. Skal kærum um refsiverð brot og beiðnum um rannsókn
   beint til lögreglu eða ríkissaksóknara. Um verkaskiptingu
   [ríkislögreglustjóra]^1) og lögreglu í einstökum umdæmum fer eftir
   fyrirmælum laga þar um og reglum settum samkvæmt þeim.
        2. Lögregla skal hvenær sem þess er þörf hefja rannsókn út af
   vitneskju eða grun um að refsivert brot hafi verið framið hvort sem henni
   hefur borist kæra eða ekki. Ríkissaksóknari getur gefið fyrirmæli í þeim
   efnum.
        3. Rannsókn skal fara fram svo sem tíðkast hefur út af mannslátum,
   mannshvörfum, eldsvoðum, slysum og öðrum óförum, enda þótt ekki liggi
   fyrir sérstakur grunur um refsivert atferli. Einnig skulu haldast
   sérreglur annarra laga um opinbera rannsókn.
        [4. Rannsóknari er sá starfsmaður lögreglu eða ákæruvalds sem
   rannsókn stýrir eða sinnir hverju sinni.]^2)

   ^1)[18]L. 84/1996, 6. gr.^2)[19]L. 92/1991, 107. gr.

                                    67. gr.
        Markmið rannsóknar er að afla allra nauðsynlegra gagna til þess að
   ákæranda sé fært að ákveða að henni lokinni hvort sækja skuli mann til
   sakar, svo og að afla gagna til undirbúnings málsmeðferðar.

                                    68. gr.
        Rannsaka skal og afla allra tiltækra gagna um verknað þann sem um er
   að ræða, svo sem stað og stund og öll nánari atvik, sem ætla má að skipt
   geti máli, leita þess sem grunaður er um brot, finna sjónarvotta og aðra
   sem ætla má að borið geti vitni, svo og að hafa upp á sýnilegum
   sönnunargögnum og munum sem hald skal leggja á skv. X. kafla. Þá skal
   rannsaka vettvang ef við á og yfirleitt öll ummerki sem kunna að vera
   eftir brot.

                                    69. gr.
        1. [Rannsóknari]^1) tekur skýrslur af sakborningi og vitnum.
        2. Ekki má prófa mann lengur en sex klukkustundir í einu, enda fái
   hann að öðru leyti nægilegan svefn og hvíld. Bókað skal hverju sinni
   hvenær prófun hefst og hvenær henni lýkur.
        3. Spyrja skal hvern mann án nærveru annarra sakaðra eða vitna uns
   ástæða kann að vera til samprófunar.
        4. Nú skal yfirheyra sakaðan mann yngri en 16 ára og skal þá tilkynna
   það barnaverndarnefnd sem getur sent fulltrúa sinn til að vera við
   yfirheyrsluna.
        5. Nú skilur sá sem skýrslu gefur ekki íslensku og skal þá gætt
   ákvæða 13. gr., eftir því sem við á, [en lögreglustjóri eða löglærður
   starfsmaður hans ákvarðar þóknun].^2)
        [6. Dómsmálaráðherra setur í reglugerð^3) nánari ákvæði um tilhögun
   yfirheyrslna.]^2)

   ^1)[20]L. 92/1991, 107. gr.^2)[21]L. 136/1996, 3. gr.^3)Rg. 395/1997.

                                    70. gr.
        1. Rannsóknari leitar til kunnáttumanna þegar þörf er á sérfræðilegri
   rannsókn, svo sem blóðrannsókn og annarri læknisskoðun, efnafræðilegri
   rannsókn, letur- og skriftarrannsókn, bókhaldsrannsókn o.s.frv.
        2. [Réttarlæknisfræðileg líkskoðun skal fara fram þegar rannsóknari
   telur það nauðsynlegt. Einnig skal framkvæma réttarkrufningu, ef nauðsyn
   þykir, og skal leita úrskurðar dómara um krufningu nema nánasti
   venslamaður eða nánustu venslamenn hins látna leyfi.]^1)

   ^1)[22]L. 61/1998, 17. gr. Öðlast gildi 1. janúar 1999, sbr. [23]15. gr.
   s.l.

                                    71. gr.
        1. Rannsökuð skulu þau atriði sem varða sakborning sjálfan, svo sem:

   a.
           aldur hans og skal, ef kostur er, sanna hann með fæðingarvottorði,
   b.
           persónulegar aðstæður hans, svo sem fjölskyldu- og heimilishagi,
           menntun, störf, efnahag o.s.frv.; skal einkum vanda rannsókn
           þessara atriða þegar ætla má að brot það, sem um er að ræða, varði
           fangelsi,
   c.
           hegðun hans og fyrri brot; um þessi atriði skal afla sakavottorðs
           og annarra gagna, svo sem endurrita fyrri dóma ef ástæða er til,
   d.
           þroska og heilbrigðisástand, andlegt og líkamlegt. Um þessi atriði
           skal afla vottorða læknis og sálfræðings ef ástæða er til. Ef vafi
           leikur á hvort ákvæði 15. eða 16. gr. almennra hegningarlaga eigi
           við um hagi sakbornings er rétt að láta hann sæta sérstakri
           geðrannsókn til þess að leidd verði í ljós atriði sem geri dómara
           fært að meta sakhæfi hans. Til þess þarf úrskurð dómara nema fyrir
           liggi ótvírætt samþykki sakbornings.

        2. Rannsaka skal hugarfar sakbornings og afstöðu til brots (ásetning,
   gáleysi), hvatir hans til brots og tilgang og ef um tilraun er að ræða
   hvort hann hefur horfið sjálfkrafa frá henni. Ef fleiri en einn eru um
   brot skal eftir föngum rannsaka þátt hvors eða hvers um sig.

                                    72. gr.
        1. Rannsóknari semur skriflegar skýrslur um rannsóknaraðgerðir sínar
   og skulu skráðar þar skýrslur þeirra sem yfirheyrðir eru, athuganir
   rannsóknara sjálfs og annað það sem máli skiptir. Ef sérstaklega stendur
   á, svo sem við yfirheyrslu barns, er rannsóknara þó heimilt að hljóðrita
   skýrslu vitnis eða taka skýrslugjöf upp á myndband.
        2. Við yfirheyrslu og aðrar rannsóknaraðgerðir skal rannsóknari hafa
   einn greinargóðan og trúverðugan vott, sé þess kostur.

                                    73. gr.
        1. Skylt er mönnum, ef þeir eru kvaddir til þess og þeir mega án
   hættu fyrir líf og heilsu sína, vandamanna sinna eða annarra, sem þeir
   eiga að annast, og án tilfinnanlegs atvinnutjóns, að veita rannsóknara lið
   í þarfir opinberrar rannsóknar. Svo er manni og undir sama skilorði skylt
   að láta í té muni sem hann ræður yfir í þarfir opinberrar rannsóknar, svo
   sem hús og flutningatæki. Greiða skal fyrir verk og annað sem látið er í
   té samkvæmt þessari grein og fer um það sem annan sakarkostnað.
        2. Undanþegnir skyldunni eru nánustu vandamenn sakbornings sem
   greindir eru í 50. gr.

                                    74. gr.
        1. Ef þörf þykir á aðgerðum sem að lögum þarf til atbeina dómara
   meðan á rannsókn stendur getur sá sem stýrir rannsókn (lögreglustjóri,
   forstöðumaður rannsóknardeildar), svo og ríkissaksóknari, snúið sér til
   dómara með beiðni um slíkar aðgerðir. Sama á við um aðrar aðgerðir sem
   nauðsynlegar eru vegna máls, þar á meðal yfirheyrslur sakbornings eða
   vitnis þegar þeir sem yfirheyrðir eru neita að svara spurningum fyrir
   rannsóknara eða ef ætla má að ekki náist til vitnis þegar að málsmeðferð
   fyrir dómi kemur eða æskilegt þykir að taka skýrslu af vitni þegar í stað,
   svo sem ef um börn er að ræða.
        2. Beiðni skal vera skrifleg eða borin upp munnlega á dómþingi.
   Beiðni fylgi nauðsynleg gögn og getur dómari krafið beiðanda um þau gögn
   eða þær aðgerðir sem hann telur nauðsynlegar áður en hann tekur beiðni til
   úrlausnar.
        3. Ef dómari telur ekki efni til að taka beiðni til greina getur sá
   sem hana hefur gert krafist úrskurðar um synjunina.
        4. Nú fer dómsaðgerð fram og sendir dómari þeim sem hennar hefur
   beiðst endurrit af henni svo fljótt sem kostur er.

                                    75. gr.
        Bera má undir dómara ágreining um lögmæti rannsóknarathafna lögreglu
   eða ákæranda, svo og ágreining um réttindi sakbornings og málsvara hans,
   þar á meðal um ósk þeirra um tilteknar rannsóknaraðgerðir. Úrlausn dómara
   skal vera í úrskurðarformi ef þess er krafist.

                                    76. gr.
        1. Lögregla vísar frá kæru um brot ef ekki þykja efni til að byrja
   rannsókn út af henni. Hafi rannsókn byrjað getur lögregla einnig hætt
   henni ef ekki þykir grundvöllur til að halda henni áfram eða ef í ljós
   kemur að kæra var ekki á rökum reist.
        2. Nú er kæru vísað frá eða rannsókn hætt skv. 1. mgr. og er lögreglu
   þá skylt að tilkynna það kæranda hafi hann hagsmuna að gæta. Skal kæranda
   bent á að hann geti borið synjun um rannsókn undir ríkissaksóknara sem
   tekur fullnaðarákvörðun um hvort rannsókn skuli fara fram eða ekki.
        3. Nú hefur rannsókn á hendur sökuðum manni verið hætt vegna þess að
   sakargögn hafa ekki þótt nægileg til ákæru og á þá ekki að taka rannsókn
   upp á ný gegn þeim manni nema ný sakargögn séu fram komin eða líklegt að
   þau komi fram.
        4. Nú hefur rannsókn gegn sökuðum manni verið hætt og á hann þá rétt
   á vottorði rannsóknara eða ákæranda um það.

                                    77. gr.
        1. Nú telur rannsóknari rannsókn lokið og gögn komin fram sem geti
   leitt til saksóknar og sendir hann ríkissaksóknara þá rannsóknargögnin,
   nema hann megi sjálfur höfða mál skv. 28. gr. Með rannsóknargögnum sendir
   rannsóknari að jafnaði greinargerð um rannsóknina þar sem kemur fram
   samandregin lýsing á atriðum sem hann telur ákæru geta beinst að.
        2. Ríkissaksóknari getur mælt fyrir um frekari rannsóknaraðgerðir ef
   hann telur þess þörf.

                                   X. kafli.
                               Hald á munum o.fl.
                                    78. gr.
        1. Leggja skal hald á muni ef ætla má að þeir hafi sönnunargildi í
   opinberu máli, ef þeirra hefur verið aflað á refsiverðan hátt eða ef ætla
   má að þeir kunni að verða gerðir upptækir. Til muna teljast skjöl.
        2. Hverjum, sem löglega handtekur sakaðan mann, rannsakar vettvang,
   gerir leit í húsum eða annars staðar eða leit á mönnum, er rétt að leggja
   hald á muni sem þá finnast og telja má til sakargagna.

                                    79. gr.
        Nú vill vörsluhafi munar, sem hald er lagt á, ekki hlíta þeirri
   ákvörðun og skal honum þá bent á að hann geti borið ágreiningsefnið undir
   dómara. Slík krafa frestar þó ekki haldlagningunni.

                                    80. gr.
        1. Hald má leggja á bréf, símskeyti og aðrar sendingar sem eru í
   vörslum Pósts og síma, enda sé það gert vegna rannsóknar út af broti sem
   varðað getur þyngri refsingu en sektum. Hafi sendandi og viðtakandi ekki
   verið staddir við haldlagningu skal hún tilkynnt þeim svo fljótt sem verða
   má, þó þannig að það skaði ekki frekari rannsókn málsins. Rannsókn á efni
   og innihaldi slíkra sendinga má einungis fara fram samkvæmt úrskurði
   dómara.
        2. Hald verður ekki án undangengins dómsúrskurðar lagt á prentað mál
   til undirbúnings upptöku samkvæmt ákvæðum laga um prentrétt.

                                    81. gr.
        Skrá skal þá muni sem hald er lagt á og varðveita þá með tryggilegum
   hætti. Eftir kröfu þess sem lætur muni af hendi skal láta honum í té afrit
   af skránni eða annars konar fullnægjandi kvittun.

                                    82. gr.
        Aflétta skal haldi þegar þess er ekki lengur þörf og í síðasta lagi
   þegar máli er endanlega lokið, nema um sé að ræða:

   a.
           muni sem gerðir hafa verið upptækir með dómi,
   b.
           muni sem aflað hefur verið með refsiverðum hætti og afhentir hafa
           verið þeim sem tilkall eiga til þeirra,
   c.
           gögn sem lögð hafa verið fram í dómi, nema sá sem afhendingar
           krefst þurfi á gagni að halda til að ná rétti sínum eða afstýra
           réttindamissi.

                                    83. gr.
        Í þarfir rannsóknar má loka herbergjum eða húsum, afgirða ákveðin
   svæði eða varna mönnum för um þau, gefa út bann við að fara með muni af
   ákveðnum stað eða svæði o.s.frv.

                                    84. gr.
        Fari maður með starfa og brýtur öryggisreglur sem hafa verið settar
   um hann skal rannsóknari til bráðabirgða varna honum að rækja starfann,
   m.a. með því að taka af honum atvinnuskírteini, stöðva farartæki hans,
   loka starfshýsi hans eða með öðrum viðeigandi hætti ef það er nauðsynlegt
   til að afstýra hættu eða ef brot er stórfellt.

                                    85. gr.
        1. Til tryggingar greiðslu sektar, skaðabóta, sakarkostnaðar og
   upptöku getur [sá sem rannsókn stýrir, svo og ríkissaksóknari]^1) krafist
   kyrrsetningar á eignum sakbornings ef hætta þykir á að þeim verði ella
   skotið undan eða þær glatist eða rýrni að mun.
        2. Um framkvæmd og þýðingu kyrrsetningar samkvæmt grein þessari fer
   sem um kyrrsetningu fjármuna almennt, með þeim undantekningum að tryggingu
   þarf ekki að setja, mál þarf ekki að höfða til staðfestingar kyrrsetningu,
   stimpilgjald og þinglýsingar skal ekki greiða fyrir ráðstafanirnar og um
   ábyrgð á kyrrsetningu fer eftir almennum skaðabótareglum.
        3. Kyrrsetning fellur niður ef ákærði hefur verið sýknaður með
   endanlegum dómi af greiðslu sektar, skaðabóta og sakarkostnaðar eða
   upptaka eigna hefur ekki verið dæmd. Sama á við ef saksókn hefur verið
   felld niður eða rannsókn leiðir ekki til saksóknar. Sakborningur á þá
   heimtingu á að honum verði að kostnaðarlausu fengin umráð yfir hinum
   kyrrsettu verðmætum og felldar verði úr gildi þær ráðstafanir sem gerðar
   hafa verið til verndar kyrrsetningunni. Kyrrsetning fellur á sama hátt
   niður ef sakborningur innir af hendi þær greiðslur sem kyrrsetning á að
   tryggja.

   ^1)[24]L. 38/1993, 3. gr.

                                    86. gr.
        Með þeim skilyrðum sem greind eru í 87. gr., er heimilt í þágu
   rannsóknar:

   a.
           að leggja fyrir yfirvöld að leyfa að hlustað sé á eða tekin séu
           upp símtöl við tiltekinn síma eða tekin séu upp önnur fjarskipti
           við tiltekið fjarskiptatæki,
   b.
           að fá upplýsingar hjá yfirvöldum um símtöl við tiltekinn síma eða
           fjarskipti við tiltekið fjarskiptatæki,
   c.
           að taka upp samtöl eða nema annars konar hljóð eða merki með því
           að nota til þess sérstaka hljóðupptökutækni eða sambærilega tækni
           án þess að þeir sem í hlut eiga viti af því,
   d.
           að taka myndir, hvort sem er ljósmyndir eða kvikmyndir, án þess að
           þeir sem myndaðir eru viti af því.

                                    87. gr.
        1. Til aðgerða sem taldar eru upp í 86. gr. þarf úrskurð dómara nema
   umráðamaður og eiginlegur notandi síma eða fjarskiptatækis samþykki þær. Í
   úrskurði skal m.a. taka fram hvaða tiltekinn síma eða fjarskiptatæki sé um
   að ræða, sbr. a- og b-lið, hvar og með hverjum hætti samtöl, hljóð eða
   merki skulu numin eða myndir teknar, sbr. c- og d-lið. Í úrskurði skal
   setja aðgerð ákveðin tímamörk.
        2. Eftirfarandi skilyrði verða að vera fyrir hendi svo gripið verði
   til aðgerða skv. 86. gr.:

   a.
           að ástæða sé til að ætla að upplýsingar, sem skipt geta miklu
           fyrir rannsókn máls, fáist með þessum hætti,
   b.
           að rannsókn beinist að broti sem varðað getur að lögum átta ára
           fangelsi eða ríkir almannahagsmunir eða einkahagsmunir krefjist
           þess.

        3. Heimilt er að taka upp hljóð og taka myndir í þágu rannsóknar á
   almannafæri eða á stöðum sem almenningur á aðgang að án þess að skilyrðum
   1. og 2. mgr. sé fullnægt.

                                    88. gr.
        1. Upptökur af símtölum, hljóðupptökur, myndir eða annað, sem aflað
   er á grundvelli 86. gr., skal eyðileggja jafnskjótt og þeirra er ekki
   lengur þörf í þágu máls, enda hafi þau gögn ekki verið lögð fram í dómi.
        2. Þegar aðgerð skv. 86. gr. er lokið skal þeim sem aðgerð beinist
   að, þar á meðal sakborningi og eiganda eða umráðamanni síma eða
   fjarskiptatækis, birtur úrskurður um hana eða tilkynnt hún og skal það
   gert svo fljótt sem verða má, þó þannig að það skaði ekki frekari rannsókn
   málsins.

                                   XI. kafli.
                                     Leit.
                                    89. gr.
        1. Heimilt er að leita í húsum sakbornings, geymslustöðum, hirslum,
   skipum og öðrum farartækjum í því skyni að handtaka hann, rannsaka ummerki
   brots eða hafa uppi á munum eða gögnum sem hald skal leggja á.
        2. Leita má hjá öðrum mönnum en sökuðum þegar brot hefur verið framið
   þar eða sakaður maður handtekinn. Einnig ef gildar ástæður eru til að ætla
   að sakborningur haldi sig þar eða þar sé að finna muni eða gögn sem hald
   skal leggja á.

                                    90. gr.
        1. Leit skv. 89. gr. skal ákveðin með úrskurði dómara nema sá sem í
   hlut á samþykki hana.
        2. Rannsóknari má þó leita án dómsúrskurðar ef brýn hætta er á að bið
   eftir úrskurði valdi sakarspjöllum. Leita má án úrskurðar að manni sem
   handtaka skal ef honum er veitt eftirför eða hætta er á að hann komi sér
   undan ef beðið er dómsúrskurðar.

                                    91. gr.
        Í húsakynnum, sem eru opin almenningi og í húsum þar sem
   lausungarlýður og brotamenn venja komur sínar, má leita, ef þörf þykir,
   þótt ekki sé fullnægt skilyrðum 89. og 90. gr.

                                    92. gr.
        1. Leita má á sakborningi ef nauðsynlegt þykir til að taka af honum
   gögn eða muni sem hald skal leggja á. Leiki grunur á að maður feli
   innvortis muni eða efni sem hald skal leggja á er heimilt að framkvæma
   leit, að fengnu áliti læknis. Þá má taka blóð- og þvagsýni úr sakborningi
   og framkvæma á honum aðra þá líkamsrannsókn í þágu rannsóknar sem gerð
   verður á honum að meinalausu. Enn fremur má taka af honum fingraför og
   myndir í þágu rannsóknar.
        2. Leita má á öðrum en sakborningi ef ástæða er til að ætla að hann
   hafi á sér gögn eða muni sem hald skal leggja á.

                                    93. gr.
        1. Leit og líkamsrannsókn skv. 92. gr. skal ákveðin í úrskurði
   dómara, nema sá sem í hlut á samþykki hana.
        2. Rannsóknara er þó rétt að leita án dómsúrskurðar ef brýn hætta er
   á að bið eftir úrskurði valdi sakarspjöllum.

                                    94. gr.
        1. Lögreglumenn stjórna leit samkvæmt ákvæðum þessa kafla.
        2. Húsráðanda eða umráðamanni staðar, þar sem leit fer fram, skal
   kynnt heimild til húsleitar og veittur kostur á að vera viðstaddur
   húsleit, ef unnt er, en ef hann er fjarri skulu heimilismenn til kvaddir.
   Þeim má víkja brott af leitarstað trufli þeir eða hindri leitina.
        3. Við leit skal gæta þeirrar varfærni og hlífðar sem samræmist
   markmiði hennar. Ekki skal gera húsleit að næturþeli nema mjög brýn
   nauðsyn sé á og sakarefni stórfellt. Leit innan klæða skal gerð af manni
   sem er sama kyns og sá sem leitað er á.
        4. Leit innvortis, taka blóðsýnis og aðrar samsvarandi aðgerðir skulu
   framkvæmdar af lækni eða hjúkrunarfræðingi.

                                    95. gr.
        Sá sem stýrir leit skal skrá skýrslu um hana og komi þar fram hvernig
   leit fór fram og samkvæmt hvaða heimild, hverjir voru viðstaddir og hvern
   árangur leitin bar.

                                    96. gr.
        Haldast skulu sérákvæði í lögum um húsleit og líkamsleit, svo og um
   líkamsrannsóknir.

                                  XII. kafli.
                                   Handtaka.
                                    97. gr.
        1. [Lögreglu]^1) er rétt að handtaka mann ef rökstuddur grunur er á
   að hann hafi framið brot sem sætt getur ákæru, enda sé handtaka nauðsynleg
   til að koma í veg fyrir áframhaldandi brot, tryggja návist hans og öryggi
   eða koma í veg fyrir að hann spilli sönnunargögnum.
        2. Sams konar heimild hefur hver sá sem stendur mann að broti sem
   sætt getur ákæru og varðað getur [fangelsi].^2) Afhenda skal hinn
   handtekna lögreglunni tafarlaust ásamt upplýsingum um ástæðu handtökunnar
   og hvenær hún fór fram.
        3. Ef uppþot verður sem hefur í för með sér líkamsmeiðingar eða
   stórfelld eignaspjöll eða hættu á slíku, svo og þegar margir menn hafa
   tekið þátt í óeirðum, sem leitt hafa til manntjóns eða meiri háttar
   líkamsmeiðinga, og ekki verður með vissu bent á hinn seka eða hina seku,
   er lögreglunni heimilt að handtaka hvern þann sem nærstaddur er og ástæða
   er til að gruna um refsiverða þátttöku í brotinu.

   ^1)[25]L. 84/1996, 7. gr.^2)[26]L. 82/1998, 199. gr.

                                    98. gr.
        [Lögreglu]^1) er enn fremur rétt að handtaka mann:

   a.
           ef hann á að afplána refsingu,
   b.
           ef hann hefur leyfislaust vikið úr [fangelsi]^2) eða gæslu eða
           rofið bann við för af ákveðnu svæði,
   c.
           ef rökstuddur grunur leikur á að hann hafi rofið í verulegum
           atriðum skilyrði sem honum hafa verið sett í skilorðsbundnum dómi,
           reynslulausn eða náðun,
   d.
           ef hann hefur ekki að forfallalausu sinnt fyrirkalli skv. 120. gr.
           eða gegnt kvaðningu til að gefa skýrslu í opinberu máli,

           e.f. ^1)

   ^1)[27]L. 84/1996, 8. gr.^2)[28]L. 82/1998, 199. gr.

                                    99. gr.
        1. Eftir ósk ríkissaksóknara eða lögreglu getur dómari ákveðið
   handtöku. Slík handtökuskipun skal vera skrifleg og tilgreina deili á þeim
   sem handtaka skal og ástæður handtöku.
        2. Handtökuskipun dómara má birta opinberlega og skora á hvern sem er
   að framkvæma hana, ef svo stendur á sem í a-lið 98. gr. segir, eða ef
   ókunnugt er um dvalarstað þess, sem handtaka skal, og brot getur varðað
   [fangelsi].^1)

   ^1)[29]L. 82/1998, 199. gr.

                                    100. gr.
        Alþingsmann má ekki taka fastan samkvæmt fyrirmælum 97. gr. meðan
   Alþingi stendur nema hann sé staðinn að glæp.

                                    101. gr.
        1. Við handtöku skal þess gætt að baka hinum handtekna ekki óþægindi
   framar en nauðsyn ber til.
        2. Leita má á handteknum manni og taka til varðveislu muni sem hann
   hefur á sér. Skila skal þeim aftur þegar handtöku lýkur, nema hald á munum
   sé ákveðið samkvæmt reglum X. kafla.
        3. Þess ber að gæta eftir föngum að maður, sem handtekinn hefur
   verið, geti ekki unnið tjón á sjálfum sér eða öðrum.
        [4. Dómsmálaráðherra setur í reglugerð^1) ákvæði um skráningu á
   atriðum er varða vistun á handteknum mönnum.]^2)

   ^1)Rg. 395/1997.^2)[30]L. 136/1996, 4. gr.

                                    102. gr.
        Mann sem tekinn er fastur skal leiða fyrir dóm án undandráttar, enda
   sé hann ekki látinn laus eða færður aftur í gæslu eða [til afplánunar
   fangelsisrefsingar]^1) sem hann á að sæta.

   ^1)[31]L. 82/1998, 199. gr.

                                  XIII. kafli.
                     Gæsluvarðhald og skyldar ráðstafanir.
                                    103. gr.
        1. Sakborningur verður því aðeins úrskurðaður í gæsluvarðhald að fram
   sé kominn rökstuddur grunur um að hann hafi framið verknað sem
   fangelsisrefsing er lögð við, enda hafi hann náð 15 ára aldri. Auk þess
   verður að vera fyrir hendi eitthvert eftirtalinna skilyrða:

   a.
           að ætla megi að sakborningur muni torvelda rannsókn málsins, svo
           sem með því að afmá merki eftir brot, skjóta undan munum eða hafa
           áhrif á vitni eða samseka,
   b.
           að ætla megi að hann muni reyna að komast úr landi eða leynast eða
           koma sér með öðrum hætti undan málsókn eða fullnustu refsingar,
   c.
           að ætla megi að hann muni halda áfram brotum meðan máli hans er
           ekki lokið,
   d.
           að telja megi gæsluvarðhald nauðsynlegt til að verja aðra fyrir
           árásum sakbornings eða hann sjálfan fyrir árásum eða áhrifum
           annarra manna.

        2. Einnig má úrskurða mann í gæsluvarðhald þótt skilyrði skv.
   ad-liðum 1. mgr. sé ekki fyrir hendi ef sterkur grunur er um að hann hafi
   framið afbrot sem að lögum getur varðað 10 ára fangelsi, enda sé brotið
   þess eðlis að ætla megi varðhald nauðsynlegt með tilliti til
   almannahagsmuna.

                                    104. gr.
        Alþingismann má ekki úrskurða í gæsluvarðhald meðan Alþingi er háð
   eða meðan á fundafrestun stendur, enda hafi hún ekki verið ákveðin í senn
   lengur en 14 daga. Þetta gildir þó ekki ef hann hefur verið staðinn að
   glæp.

                                    105. gr.
        1. Þegar maður kemur fyrir dóm og krafa er gerð um að hann verði
   settur í gæsluvarðhald kynnir dómari honum kröfuna og ber undir hann
   sakarefnið. Sakborningi eða verjanda hans skal gefinn kostur á að tjá sig
   um kröfuna í stuttu máli. Dómari skal að jafnaði leggja úrskurð á kröfuna
   í sama þinghaldi, en heimilt er þó að fresta uppkvaðningu úrskurðar í allt
   að sólarhring frá þeim tíma sem sakborningur kom fyrir dóm.
        2. Gæsluvarðhaldi skal markaður ákveðinn tími. Sá sem krafist hefur
   gæsluvarðhalds skal láta sakborning lausan þegar ástæður til gæslu eru
   ekki lengur fyrir hendi. Gæsluvarðhald verður ekki framlengt nema til komi
   nýr dómsúrskurður.

                                    106. gr.
        Gæsluvarðhaldi lýkur þegar dómur hefur verið kveðinn upp í málinu.
   Eftir kröfu ákæranda getur dómari þó úrskurðað að gæsluvarðhald skuli
   haldast meðan á fresti skv. 1. mgr. 153. gr.^1) stendur, svo og meðan mál
   er til meðferðar fyrir æðra dómi, ef því er að skipta.

   ^1)Nú 2. mgr. 151. gr.

                                    107. gr.
        Ef sakborningur er ekki viðstaddur þegar gæsluvarðhaldsúrskurður er
   kveðinn upp skal birta hann með venjulegum hætti samkvæmt reglum 20. gr.
   Ef krafist er skal láta í té endurrit af úrskurði ekki síðar en sólarhring
   þar frá.

                                    108. gr.
        1. Gæsluvarðhaldsfangar skulu sæta þeirri meðferð sem nauðsynleg er
   til þess að gæslan komi að gagni og góð regla haldist í gæslunni, en
   varast skal að beita þá hörku eða harðýðgi. Um gæsluna gilda annars þessar
   reglur:

   a.
           gæsluföngum er heimilt að útvega sér sjálfir og taka við fæði og
           öðrum persónulegum nauðsynjum, þar á meðal fatnaði,
   b.
           gæslufangar skulu því aðeins látnir vera í einrúmi að
           rannsóknarnauðsynjar krefji, en þó skulu þeir ekki gegn vilja
           sínum hafðir með öðrum föngum,
   c.
           gæslufangar eiga rétt á heimsóknum; þó getur sá sem rannsókn
           stýrir bannað heimsóknir ef nauðsyn ber til í þágu rannsóknar;
           rétt er þó að verða við óskum gæslufanga um að hafa samband við
           lækni eða prest, ef þess er kostur; um rétt verjanda til viðtals
           við gæslufanga fer eftir 42. gr.,
   d.
           gæslufangar mega senda og taka við bréfum og öðrum skjölum; þó
           getur sá sem rannsókn stýrir látið athuga efni bréfa eða annarra
           skjala og kyrrsett þau ef nauðsyn ber til í þágu rannsóknar; gera
           skal sendanda viðvart um kyrrsetningu, ef því er að skipta,
   e.
           gæslufangar mega lesa dagblöð og bækur, svo og fylgjast með
           útvarpi; þó getur sá sem rannsókn stýrir takmarkað aðgang
           gæslufanga að fjölmiðlum ef nauðsyn ber til í þágu rannsóknar,
   f.
           gæsluföngum er, eftir því sem unnt er, heimilt að útvega sér vinnu
           meðan á gæsluvarðhaldi stendur.

        [2. Þrátt fyrir ákvæði d-liðar 1. mgr. mega gæsluvarðhaldsfangar taka
   við og senda bréf til dómstóla, dómsmálaráðherra, umboðsmanns Alþings og
   verjanda síns án þess að efni þeirra sé athugað. Dómsmálaráðherra er
   heimilt að setja í reglugerð ákvæði um að gæsluvarðhaldsfangar megi senda
   öðrum opinberum aðilum eða einstaklingum bréf án þess að efni þeirra sé
   athugað.]^1)
        [3.]^1) Dómsmálaráðherra skal setja nánari reglur um tilhögun
   gæsluvarðhaldsvistar í reglugerð,^2) þar á meðal um nánari framkvæmd
   þeirra atriða sem í 1. mgr. getur.
        [[4.]^1) Gæsluvarðhaldsfanga er heimilt að bera atriði sem varða
   gæsluvarðhaldsvist undir dómara eftir ákvæðum 75. gr.]^3)

   ^1)[32]L. 136/1996, 5. gr.^2)Rg. 179/1992, sbr. 259/1995 og
   177/1997.^3)[33]L. 92/1991, 107. gr.

                                    109. gr.
        1. Nú kemur til greina að setja mann í gæsluvarðhald samkvæmt heimild
   í b-lið 1. mgr. 103. gr. og getur dómari þá, ef hann telur það nægilegt,
   ákveðið að sakborningur haldi frelsi sínu gegn því að hann setji
   tryggingu. Dómari ákveður fjárhæð tryggingar. Hún skal sett í reiðufé, en
   dómari getur þó tekið gild verðbréf, ábyrgð innlánsstofnunar eða
   sjálfskuldarábyrgð annarra manna. Yfirlýsingu um tryggingu eða ábyrgð skal
   skrá í þingbók, sem hlutaðeigendur undirrita, eða gefa út sérstakar
   skriflegar yfirlýsingar. Dómari sér um vörslur verðmæta, sem sett eru að
   tryggingu, og gerir nauðsynlegar ráðstafanir til verndar tryggingunni.
        2. Tryggingarfé skal vera fyrirgert til ríkissjóðs ef sakborningur
   rýfur skilyrði þau sem tryggingin er sett fyrir. Skal það koma greinilega
   fram í bókun eða yfirlýsingu um trygginguna.
        3. Trygging eða ábyrgð fellur niður ef sakborningur heldur þá
   skilmála sem trygging er sett fyrir. Sama á við ef sakborningur verður
   allt að einu settur í gæsluvarðhald, hann andast, rannsókn lýkur án
   málshöfðunar og þegar málinu er endanlega lokið.

                                    110. gr.
        Í stað gæsluvarðhalds, svo og endranær ef nauðsyn ber til, getur
   dómari, hvort sem trygging er sett eða ekki, lagt fyrir sakborning að
   halda sig á ákveðnu svæði (sveitarfélagi, umdæmi o.s.frv.), bannað honum
   brottför af landinu eða mælt fyrir um vistun hans á sjúkrahúsi eða
   viðeigandi stofnun.

                                  XIV. kafli.
                    Saksókn og undirbúningur málsmeðferðar.
                                    111. gr.
        Sérhver refsiverður verknaður skal sæta ákæru, nema annað sé
   sérstaklega ákveðið í lögum.

                                    112. gr.
        Þegar ákærandi hefur fengið gögn máls í hendur og gengið úr skugga um
   að rannsókn sé lokið athugar hann hvort sækja skuli mann til sakar eða
   ekki. Ef hann telur það sem fram er komið ekki nægilegt eða líklegt til
   sakfellis lætur hann við svo búið standa, en ella leggur hann málið fyrir
   dóm skv. 116. gr.

                                    113. gr.
        1. Falla má frá saksókn þegar beita má ákvæðum almennra hegningarlaga
   um frestun ákæru. Enn fremur fellur málsókn niður ef sakborningur gengst
   undir viðurlög skv. 115. gr., nema svo standi á sem þar segir í 6. mgr.
        2. Einnig má falla frá saksókn þegar svo stendur á sem hér segir:

   a.
           ef brot er mjög smávægilegt,
   b.
           ef sakborningur virðist vera ósakhæfur og ekki er nauðsynlegt að
           gera kröfu um að hann verði beittur öryggisráðstöfunum samkvæmt
           fyrirmælum almennra hegningarlaga,
   c.
           ef brot hefur valdið sakborningi sjálfum óvenjulegum þjáningum og
           málsókn þykir ekki brýn af almennum refsivörsluástæðum,
   d.
           ef sækja á mann til sakar í einu máli út af fleiri brotum er
           heimilt að falla frá saksókn út af brotum sem ætla má að skipti
           engu eða óverulegu máli við ákvörðun viðurlaga; enn fremur má
           falla frá saksókn ef svo stendur á sem í 78. gr. almennra
           hegningarlaga segir og ætla verður að ekki yrði um frekari
           refsingu að ræða þótt sakfellt yrði,
   e.
           ef nauðung eða fjárkúgun hefur verið framin með hótun um kæru
           fyrir refsivert athæfi er heimilt að falla frá saksókn fyrir það
           brot ef það er ekki því stórfelldara,
   f.
           ef sérstaklega stendur á og telja verður að almannahagsmunir
           krefjist ekki málshöfðunar.

        3. Ef ríkissaksóknari telur ástæðu til að falla frá saksókn, en telur
   vafa leika á heimild sinni til þess getur hann óskað eftir að
   dómsmálaráðherra geri tillögu til forseta Íslands um niðurfall saksóknar
   samkvæmt ákvæðum [34]29. gr. stjórnarskrár.
        4. [Í málum þar sem lögreglustjóri fer með ákæruvald getur hann
   fallið frá saksókn. Ef hann telur ástæðu til að falla frá saksókn skv. 2.
   mgr. en vafa leika á heimild til þess skal hann senda ríkissaksóknara
   málið með tillögum sínum.]^1)

   ^1)[35]L. 84/1996, 9. gr.

                                    114. gr.
        [1. Nú er mál fellt niður skv. 112. gr. eða fallið er frá saksókn
   skv. 113. gr. og skal ákærandi sem þá ákvörðun tók tilkynna sakborningi
   hana og ef því er að skipta þeim sem misgert hefur verið við. Í
   tilkynningu skal tiltekið við hvaða lagaheimild ákvörðunin styðst.
        2. Sá sem ekki vill una við ákvörðun lögreglustjóra skv. 1. mgr.
   getur kært hana til ríkissaksóknara innan eins mánaðar frá því að honum
   var tilkynnt um hana. Skal ríkissaksóknari taka afstöðu til kærunnar innan
   eins mánaðar frá því að hún berst honum, nema svo standi á sem í 3. mgr.
   28. gr. segir.]^1)

   ^1)[36]L. 84/1996, 10. gr.

                                    115. gr.
        1. [Nú berst lögreglustjóra kæra um brot sem hann hefur ákæruvald um
   skv. 28. gr. eða lögregla stendur mann að slíku broti og lögreglustjóri
   telur viðurlög við brotinu ekki fara fram úr sviptingu ökuleyfis allt að
   einu ári, upptöku eigna eða sekt að tiltekinni fjárhæð sem
   dómsmálaráðherra ákveður í reglugerð^1) að fenginni tillögu
   ríkissaksóknara, og getur lögreglustjóri þá bréflega, innan mánaðar frá
   því að honum barst kæran, gefið sakborningi kost á að ljúka málinu með því
   að gangast undir hæfileg viðurlög ásamt greiðslu sakarkostnaðar. Gangist
   sakborningur undir ákvörðun viðurlaga hafa þau málalok sama gildi um
   ítrekunaráhrif og dómur, ef því er að skipta. Synji sakborningur þessum
   málalokum eða sinni þeim ekki skal tekin ákvörðun um saksókn eftir
   almennum reglum.]^2)
        [2.]^2) Nú hefur sakborningur gengist skriflega undir ákvörðun sektar
   [og sakarkostnaðar skv. [1. mgr.]^2) en ekki greitt]^3) og getur þá
   lögreglustjóri, ef hann svo kýs, krafist fullnustu [ákvörðunar]^4) með
   aðför fremur en að ákveða saksókn vegna brotsins. Um aðförina fer þá eftir
   fyrirmælum aðfararlaga um aðför eftir sátt sem komist hefur á fyrir
   yfirvaldi.
        [3.]^2) Ríkissaksóknari lætur lögreglustjórum í té skrá yfir brot,
   sem heimild skv. 1. ^2) mgr. nær til, ásamt leiðbeiningum um sektarfjárhæð
   og önnur viðurlög fyrir hverja tegund brots. Ríkissaksóknari á rétt á að
   fá skýrslur um málalok skv. [1. mgr.]^2) eftir þeim reglum sem hann
   ákveður.
        [4.]^2) Dómsmálaráðherra getur sett nánari reglur^1) um bókhald og
   meðferð mála samkvæmt þessari grein.
        [5.]^2) Nú telur ríkissaksóknari að saklaus maður hafi verið látinn
   gangast undir viðurlög samkvæmt þessari grein eða að málalok hafi verið
   fjarstæð að öðru leyti og getur hann þá innan mánaðar frá því að honum
   barst vitneskja um þau fellt gerðina úr gildi, enda sé þá ekki liðið ár
   frá málalokum.

   ^1)Rg. 39/1998.^2)[37]L. 57/1997, 5. gr.^3)[38]L. 92/1991, 107.
   gr.^4)[39]L. 38/1993, 4. gr.

                                  [115. gr. a.
        1. Nú eru skilyrði til að ljúka máli samkvæmt því sem segir í 1. mgr.
   115. gr. og lögreglustjóri telur að hæfileg viðurlög við brotinu séu
   einvörðungu sekt sem fari ekki fram úr 50.000 kr. Getur þá lögreglustjóri
   gefið sakborningi kost á að ljúka málinu með greiðslu tiltekinnar sektar,
   en í sektarboði skal koma fram stutt lýsing á broti, hvar og hvenær það
   var framið og þau refsiákvæði sem það varðar við. Einnig skal koma fram í
   sektarboði hverjar geta orðið afleiðingar þess að því er ekki sinnt.
        2. Hafni sakborningur sektarboði skv. 1. mgr. skal tekin ákvörðun um
   saksókn eftir almennum reglum.
        3. Sinni sakborningur ekki sektarboði skv. 1. mgr. innan 30 daga frá
   því að það sannanlega barst honum eða einhverjum þeim sem birta mætti
   stefnu fyrir á hendur honum í einkamáli getur lögreglustjóri sent málið
   héraðsdómara til ákvörðunar sektar og vararefsingar. Dómari tekur ákvörðun
   um viðurlög með áritun á sektarboð lögreglustjóra. Slík áritun hefur sama
   gildi og dómur. Ekki er þörf á að kveðja sakborning fyrir dóm áður en máli
   verður lokið á þennan hátt.
        4. Telji dómari hæfileg viðurlög við broti fara fram úr því sem
   greinir í 1. mgr. eða fyrirliggjandi gögn ekki nægileg til að sýnt sé fram
   á sök sakbornings hafnar hann málalokum skv. 3. mgr. með áritun
   sektarboðs. Slíkri ákvörðun verður ekki skotið til æðra dóms, en dómari er
   ekki bundinn af henni ef til saksóknar kemur vegna brotsins.
        5. Nú hefur máli verið lokið með ákvörðun viðurlaga skv. 3. mgr., og
   getur sakborningur þá krafist þess að málið verði tekið upp á ný, enda
   færi hann þá fram varnir sem gætu hafa haft áhrif á úrslit þess. Kröfu um
   endurupptöku skal beint til þess dómstóls, þar sem máli var lokið, innan
   fjögurra vikna frá því að sakborningi varð kunnugt um sektarákvörðun.
   Dómari ákveður með úrskurði hvort krafa verður tekin til greina. Fallist
   dómari á kröfuna fellur ákvörðun um viðurlög skv. 3. mgr. úr gildi og
   sætir málið upp frá því meðferð samkvæmt almennum reglum, þó án þess að
   ákæra hafi verið gefin út.
        6. Nú telur ríkissaksóknari að sakborningur hafi verið látinn sæta
   fjarstæðum málalokum, og getur ríkissaksóknari þá krafist endurupptöku
   málsins fyrir hlutaðeigandi dómstóli. Um meðferð þeirrar kröfu og málsins
   upp frá því fer eftir 5. mgr.]^1)

   ^1)[40]L. 31/1998, 1. gr.

                                    116. gr.
        1. Ákærandi höfðar opinbert mál með útgáfu ákæru. Í henni skal
   greina:

   a.
           þann dómstól sem málið er höfðað fyrir,
   b.
           nafn ákærða, heimilsfang og kennitölu eða fæðingardag,
   c.
           hvert brotið sé sem ákært er út af, hvar og hvenær það er talið
           framið, heiti þess að lögum og önnur skilgreining og loks
           heimfærslu þess til laga og stjórnvaldsfyrirmæla, ef því er að
           skipta,
   d.
           kröfur um refsingu og önnur viðurlög, svo sem sviptingu réttinda
           og upptöku eigna, þó ekki kröfu um greiðslu sakarkostnaðar.

        2. Í ákæru skal einnig tilgreina ótvírætt kröfur borgararéttarlegs
   eðlis skv. XX. kafla laga þessara, sbr. þó 171. gr.

                                    117. gr.
        1. Hvorki má dæma ákærða fyrir aðra hegðun en þá sem í ákæru greinir
   né heldur dæma aðrar kröfur á hendur honum. Rétt er þó að dæma áfall á
   hendur ákærða þótt aukaatriði brots, svo sem staður og stund þess, séu
   ekki skýrt eða rétt greind, enda telji dómari að vörn hafi ekki verið
   áfátt þess vegna. Dómari getur gefið ákæranda og ákærða eða verjanda færi
   á að tjá sig um sakaratriði að þessu leyti, ef þurfa þykir. Dómara er og
   rétt með sömu skilyrðum að dæma eftir öðrum refsiákvæðum en í ákæru segir,
   þó aldrei aðrar kröfur en þar greinir.
        2. Að öðru leyti en segir í 1. mgr. er dómari óbundinn af kröfum
   aðila og yfirlýsingum, nema þær séu borgararéttarlegs eðlis. Ekki skiptir
   máli hvenær yfirlýsingar koma fram undir rekstri máls.

                                    118. gr.
        1. Ákærandi getur breytt eða aukið við ákæru með útgáfu
   framhaldsákæru til að leiðrétta augljósar villur eða ef nýjar upplýsingar
   gefa tilefni til. Framhaldsákæru skal gefa út ekki síðar en þremur vikum
   eftir að þörfin á henni er kunn.
        2. Ákærandi getur fram til þess að dómur gengur afturkallað ákæru sem
   hann hefur gefið út.

                                    119. gr.
        1. Þegar ákæra hefur verið gefin út á hendur manni nefnist hann
   ákærði og málið: Ákæruvaldið gegn N.N.
        2. Ákæra skal send héraðsdómi ásamt gögnum málsins í nægilega mörgum
   eintökum að mati dómara. Ákærandi tilkynnir jafnframt dómara hver fari með
   málið af hálfu ákæruvaldsins. Nú er ljóst að farið skuli með mál eftir
   129. gr. og skal ákæru þá fylgja skrá yfir þau sönnunargögn sem ákærandi
   óskar eftir að fram verði færð við málsmeðferðina, svo og hvaða vitni
   verði leidd.
        3. Þegar héraðsdómara hefur borist ákæra athugar hann hvort þeir
   ágallar séu á málatilbúnaði að máli skuli þegar vísað frá dómi af
   sjálfsdáðum, svo sem vegna þess að rannsókn hafi verið svo áfátt að
   augljóslega fari í bága við 67. gr. og ekki verði úr bætt við meðferð
   málsins, að krafa hafi ekki komið fram um málshöfðun ef því er að skipta,
   að þann sem gefið hefur út ákæru bresti vald til þess, að mál sé höfðað á
   röngu varnarþingi o.s.frv. Ef svo stendur á gefur hann ekki út fyrirkall
   skv. 120. gr., en endursendir málið ásamt stuttum rökstuðningi fyrir
   ákvörðun sinni. Ákæranda er jafnan heimilt að krefjast úrskurðar
   héraðsdómara um synjun þess að fyrirkall verði gefið út.

                                    120. gr.
        1. Ef dómari telur samkvæmt athugun sinni á málatilbúnaði að skilyrði
   séu til að taka mál til meðferðar ákveður hann í samráði við ákæranda stað
   og stund þinghalds þar sem málið verður þingfest. [Jafnframt gefur hann
   svo fljótt sem verða má, og eigi síðar en þremur vikum eftir að hann fær í
   hendur ákæru, út fyrirkall á hendur ákærða sem greini stað og stund
   þingfestingar ásamt áskorun til hans um að sækja þing.]^1) Telji dómari
   skilyrði til að mál verði dæmt að ákærða fjarstöddum, sbr. 1. mgr. 126.
   gr., skal þess skilmerkilega getið í fyrirkalli að fjarvist ákærða kunni
   að verða metin til jafns við viðurkenningu hans og að dómur gangi um málið
   þótt hann sæki ekki þing, auk þess að heimildir til áfrýjunar slíks dóms
   séu takmarkaðar, sbr. 150. gr. Ella skal þess getið í fyrirkalli að
   lögregla megi færa ákærða fyrir dóm, með valdi ef með þarf, ef hann sinnir
   því ekki.
        2. Þegar dómari hefur gefið út fyrirkall skv. 1. mgr. sendir hann það
   ásamt ákæru til lögreglustjórans í því umdæmi þar sem ákærði hefst við, en
   lögreglustjóri annast birtingu ákæru og fyrirkalls fyrir ákærða skv. 20.
   gr. með þeim fyrirvara sem dómari hefur ákveðið í fyrirkalli.
        3. [Við birtingu ákæru og fyrirkalls skal ákærði spurður hvort hann
   óski eftir verjanda og þá hverjum ef því er að skipta. Skal afstöðu ákærða
   getið í vottorði um birtinguna. Ákærði getur þó frestað að taka ákvörðun
   um verjanda þar til málið er þingfest.]^2)
        4. Lögreglustjóri endursendir dómara ákæru og fyrirkall að birtingu
   lokinni.

   ^1)[41]L. 38/1993, 5. gr.^2)[42]L. 38/1993, 6. gr.

                                    121. gr.
        Hafi ákærði óskað eftir skipun verjanda við birtingu ákæru og
   fyrirkalls skal dómari taka ákvörðun um skipunina skv. VI. kafla laga
   þessara. Dómari sendir verjanda afrit af gögnum málsins og tilkynnir honum
   hvenær málið verði þingfest.

                                   XV. kafli.
                             Málsmeðferð í héraði.
                                    122. gr.
        1. Mál er þingfest þegar dómari leggur ákæru og önnur gögn málsins
   fram á dómþingi. Þingfesta má mál þótt fyrirkall hafi ekki verið gefið út
   ef ákærði sækir þing.
        2. Við þingfestingu máls skal ákærði spurður hvort hann játi efni
   ákæru rétt og honum eftir atvikum kynnt efni framlagðra skjala ef hann er
   viðstaddur. Ella skal það gert í þinghaldi þegar ákærði kemur fyrst fyrir
   dóm eftir þingfestingu máls.
        3. Hvenær sem er eftir þingfestingu máls getur dómari vísað því frá
   dómi með úrskurði þótt engin krafa hafi komið fram um það ef hann telur
   svo bersýnilega annmarka á því, sem ekki verði bætt úr undir rekstri þess,
   að dómur verði ekki kveðinn upp um efni þess. Áður en máli verður vísað
   frá dómi skal ákæranda þó gefinn kostur á að tjá sig um málefnið, svo og
   ákærða hafi hann sótt þing í málinu.

                                    123. gr.
        1. Sæki ákærandi ekki þing verður máli ekki lokið eða skýrslur teknar
   fyrir dómi, en dómari ákveður þá nýtt þinghald.
        2. Þrátt fyrir ákvæði 1. mgr. getur dómari ákveðið að ljúka máli þótt
   ákærandi sæki ekki þing ef ákærði kemur fyrir dóm og skilyrði eru til að
   ljúka því skv. 1. mgr. 124. gr. eða 125. gr., enda hafi ákærandi þá mætt
   við þingfestingu málsins og ekki mótmælt að því yrði lokið með þessum
   hætti.

                                    124. gr.
        1. Ef ákærði sækir þing og játar brot má ákærandi gefa honum kost á
   að ljúka máli með því að hann gangist undir sekt sem greiðist innan
   tiltekins tíma að viðlagðri vararefsingu, ásamt sakarkostnaði. Fallist
   ákærði skriflega á slík málalok ^1) og dómari telur viðurlög hæfileg getur
   dómari lokið máli með ákvörðun sinni um þau viðurlög og hefur hún sama
   gildi og dómur, þar á meðal um ítrekunaráhrif ef því er að skipta. Með
   sama hætti má og leysa úr kröfu á hendur ákærða um sviptingu réttar til að
   stýra vélknúnu farartæki, svo og kröfu um upptöku eigna.
        2. Nú telur ríkissaksóknari að saklaus maður hafi fallist á viðurlög
   skv. 1. mgr. eða að ákærði hafi verið látinn undirgangast fjarstæð málalok
   að öðru leyti og getur ríkissaksóknari þá kært málið til æðra dóms til
   ónýtingar á ákvörðuninni.

   ^1)[43]L. 92/1991, 107. gr.

                                    125. gr.
        Nú verður máli ekki lokið skv. 124. gr. og ákærði er einungis
   saksóttur fyrir brot sem getur ekki varðað að lögum þyngri refsingu en
   átta ára fangelsi, hann játar skýlaust alla þá háttsemi sem honum er gefin
   að sök og dómari telur ekki ástæðu til að draga í efa að játning sé
   sannleikanum samkvæm. Tekur dómari þá málið þegar til dóms nema ákærandi
   mótmæli því og þarf þá ekki að færa fram önnur sönnunargögn. Ef aðilar
   óska skal þeim þó gefinn kostur á að tjá sig í stuttu máli um lagaatriði
   máls og ákvörðun viðurlaga áður en það er tekið til dóms.

                                    126. gr.
        1. Nú kemur ákærði ekki fyrir dóm þótt honum hafi verið löglega birt
   fyrirkall og þess getið í því að mál kunni að vera dæmt að honum
   fjarstöddum, sbr. 1. mgr. 120. gr., og má þá leggja dóm á málið ef dómari
   telur framlögð gögn nægileg og svo stendur á:

   a.
           að brot þykir ekki varða þyngri viðurlögum en sekt, upptöku eigna
           og sviptingu réttinda eða
   b.
           að ákærði hefur áður komið fyrir dóm og játað skýlaust alla þá
           háttsemi sem honum er gefin að sök og dómari telur ekki ástæðu til
           að draga í efa að játning sé sannleikanum samkvæm, enda verði ekki
           dæmd þyngri refsing en sex mánaða fangelsi.

        2. Nú hefur máli verið lokið með dómi skv. 1. mgr. og getur ákærði þá
   krafist þess að það verði endurupptekið til nýrrar meðferðar í héraði ef
   hann sannar að hann hafi haft lögmæt forföll og ekki verið unnt að
   tilkynna það í tíma eða fyrirkall skv. 120. gr. hafi ekki borist honum í
   tæka tíð.
        3. Krafa um endurupptöku skv. 2. mgr. skal gerð fyrir þeim dómstól
   þar sem dómur var kveðinn upp innan þess frests sem um getur í [2. mgr.
   151. gr.]^1) Dómari tekur ákvörðun um hvort krafan verði tekin til greina,
   en synjun um endurupptöku má kæra til æðra dóms. Sé krafan tekin til
   greina fer fram ný dómsmeðferð. Sæki ákærði þá ekki þing skal sú meðferð
   felld niður og fyrri dómur standa.

   ^1)[44]L. 37/1994, 3. gr.

                                    127. gr.
        Nú kemur ákærði ekki fyrir dóm við þingfestingu máls og því verður
   ekki lokið samkvæmt því sem í 1. mgr. 126. gr. segir og ákveður dómari þá
   nýtt þinghald í samráði við ákæranda og leggur fyrir lögreglu að færa
   ákærða fyrir dóm.

                                    128. gr.
        1. Komi fram frávísunarkrafa við þingfestingu máls eða í þinghaldi
   skv. 127. gr. gefur dómari ákæranda og ákærða kost á að tjá sig um málið.
   Dómari tekur afstöðu til kröfu um frávísun málsins með úrskurði.
        2. Við þingfestingu eða í þinghaldi skv. 127. gr. gefst ákærða kostur
   á að leggja fram þau sönnunargögn sem hann hyggst færa fram við
   málsmeðferð. Hann skal jafnframt láta uppi hvort hann hyggst leiða vitni í
   málinu og þá hver. Dómari getur þó frestað máli ef hann telur aðilum það
   nauðsynlegt til að taka afstöðu til máls eða afla frekari sönnunargagna.
   Að jafnaði skal dómari ekki ákveða þing til aðalmeðferðar máls fyrr en
   aðilar hafa lýst lokið öflun skjala og annarra sýnilegra sönnunargagna.
        3. Dómari getur beint til ákæranda að afla gagna um tiltekin atriði
   máls eftir því sem honum þykir nauðsyn vera til skýringar á máli.
        4. Dómara er rétt að meina ákæranda eða ákærða að leggja fram gögn í
   máli eða leiða vitni ef sú sönnunarfærsla er sýnilega þarflaus til
   upplýsingar málsins.
        5. Dómari ákveður hvort mál verði munnlega flutt eða skriflega.
   Dómari skal ekki ákveða skriflegan flutning máls nema sérstaklega standi á
   og ákærandi og ákærði óska þess eða hann telur hættu á að málið skýrist
   ekki nægilega með munnlegum málflutningi. Ákvörðun samkvæmt þessari
   málsgrein skal færð í þingbók.

                                    129. gr.
        1. Dómari ákveður í þinghaldi hvenær aðalmeðferð máls skuli háð, en
   þá skulu að jafnaði fara fram í einni lotu skýrslutökur og munnlegur
   málflutningur.
        2. Heimilt er að taka skýrslu af ákærða eða þýðingarmiklum vitnum
   áður en aðalmeðferð hefst, enda verði sá sem skýrslu á að gefa fjarverandi
   vegna lögmætra forfalla.
        3. Aðalmeðferð hefst með því að ákærandi gerir stuttlega grein fyrir
   ákæru og hvaða gögnum hún sé studd. Þá skal tekin skýrsla af ákærða. Ef
   ákærði játar að hafa framið það brot sem hann er ákærður fyrir ákveður
   dómari í samráði við málflytjendur hvort og þá að hve miklu leyti þörf er
   frekari sönnunarfærslu. Síðan eru teknar skýrslur af vitnum. Að loknum
   skýrslutökum fer fram munnlegur málflutningur. Ákærandi talar fyrst og
   ákærði síðan. Má hvor aðili flytja tvær ræður. Flytji verjandi málið fyrir
   ákærða er ákærða sjálfum rétt að taka til máls að loknum ræðum ákæranda og
   verjanda. Að loknum málflutningi er málið tekið til dóms.
        4. Ákærði á rétt á að vera við aðalmeðferð máls. Dómari getur þó
   ákveðið að ákærði víki af þingi meðan skýrsla er tekin af öðrum sem er
   ákærður í málinu eða meðan vitni gefur skýrslu, sbr. 6. mgr. 59. gr.

                                    130. gr.
        Sé mál skriflega flutt skal taka skýrslur af ákærða og vitnum áður en
   málflutningur hefst. Síðan skal gefa ákæranda kost á að skila sókn til
   viðbótar ákæru, en að því búnu gefst ákærða kostur á að skila vörn.
   Framhaldssókn og framhaldsvörn má skila einu sinni af hálfu hvors aðila.
   Að loknum málflutningi skal málið tekið til dóms.

                                    131. gr.
        Nú telur dómari eftir dómtöku máls nauðsynlegt að fram komi frekari
   gögn, spyrja þurfi ákærða eða vitni nánar, leggja fram skjöl o.s.frv. og
   ákveður hann þá framhaldsmeðferð í samráði við málflytjendur ef því er að
   skipta. Að lokinni framhaldsmeðferð skal gefa málflytjendum kost á að gera
   athugasemdir til viðbótar málflutningi sínum og að því loknu er mál tekið
   til dóms á ný.

                                    132. gr.
        Dómari lýsir mál niður fallið:

   a.
           ef ákærði andast meðan á málsmeðferð stendur, nema ákveða megi
           fésekt eða upptöku eigna úr dánarbúi hans,
   b.
           ef ákærandi afturkallar ákæru áður en dómur gengur,
   c.
           ef saksókn er háð kröfu þess sem misgert er við og hann fellur frá
           kröfu um saksókn áður en héraðsdómur gengur nema ákærandi telji
           rétt vegna almannahags að halda málinu áfram.

                                    133. gr.
        1. Hraða skal meðferð máls eftir föngum.
        2. Dómur skal kveðinn upp svo fljótt sem unnt er og að jafnaði ekki
   síðar en þremur vikum eftir dómtöku. Ef ekki er kostur að kveða upp dóm
   svo fljótt skal gerð grein fyrir orsökum þess í dóminum.
        3. [Ákærði skal kvaddur til að vera viðstaddur uppsögu héraðsdóms sé
   þess kostur. Sæki hann þing telst dómur þá birtur fyrir honum, en annars
   lætur ákærandi birta dóm skv. 20. gr.]^1)
        4. [Endurrit af dómi skal að öðru jöfnu vera til reiðu við
   dómsuppsögu, en að öðrum kosti ekki síðar en viku eftir þann tíma.]^1)

   ^1)[45]L. 37/1994, 4. gr.

                                  XVI. kafli.
                           Dómsúrlausnir héraðsdóms.
                                    134. gr.
        1. Að því leyti sem lög þessi kveða ekki á um að dómari taki afstöðu
   til atriða máls í dómi eða með úrskurði má hann ráða þeim til lykta með
   ákvörðun sinni. Skal ákvörðun færð í þingbók eða vera skrifleg með öðrum
   hætti þar sem mælt er svo fyrir í lögum þessum.
        2. Úrskurðir dómara í sambandi við rannsókn eða flutning máls skulu
   færðir í þingbók. Í þeim skal niðurstaða rökstudd í stuttu máli og síðan
   dregin saman úrskurðarorð.

                                    135. gr.
        1. [Í dómi skal greina dómstól og nafn dómara eða nöfn ef fleiri eru
   en einn, stað og stund dómsuppkvaðningar, nafn, kennitölu eða fæðingardag
   og heimili ákærða, sakarefni, lýsingu málsatvika í aðalatriðum og
   röksemdir dómara um niðurstöðu og viðurlög. Í röksemdum dómara skal koma
   skýrlega fram hvað hann telji sannað í máli og með hverjum hætti.
   Niðurstöður skulu loks dregnar saman í dómsorð.]^1)
        2. Í dómi í máli sem dæmt er skv. 125. gr. nægir að í stað
   málavaxtalýsingar sé skírskotað til ákæru og þess getið að málið sé dæmt
   samkvæmt skýlausri játningu ákærða. Ef mál er dæmt að ákærða fjarstöddum
   skv. 1. mgr. 126. gr. má á sama hátt skírskota til verknaðarlýsingar í
   ákæru og taka fram að ákærði hafi ekki sótt þing þótt þess hafi verið
   getið í fyrirkalli að málið kynni að verða dæmt að honum fjarstöddum.

   ^1)[46]L. 37/1994, 5. gr.

                                    136. gr.
        1. Ef dómur er fjölskipaður og mál munnlega flutt skulu allir
   dómendur hafa heyrt flutning þess. Ef þeir geta ekki allir tekið þátt í
   uppsögu dóms skal nefna dómara í stað þess eða þeirra sem misst hefur við
   og endurtaka munnlegan flutning máls.
        2. Dómendur skulu ræða samningu dóms og ákvörðun um niðurstöðu fyrir
   luktum dyrum. Afl atkvæða ræður úrslitum um hvert atriði. Nú verður dómari
   í minni hluta um eitthvert atriði og skal hann allt að einu taka þátt í
   ályktun um önnur atriði. Formaður dóms stýrir atkvæðagreiðslu og samningu
   dóms.
        3. Ágreiningsatkvæði skulu birt á sama hátt og dómur.

                                    137. gr.
        1. Dómari getur, þegar hann telur ástæðu til, breytt ákvörðunum sínum
   í sambandi við rekstur máls, svo og þeim úrskurðum sem binda ekki enda á
   sakarefni.
        2. Dómur bindur ákærða, ákæranda og aðra um þau atriði sem þar eru
   dæmd.
        3. Dómur er bindandi fyrir dómara þegar hann hefur verið kveðinn upp.
   Þó er dómara heimilt að leiðrétta ritvillur, reikningsskekkjur,
   nafnskekkjur og aðrar bersýnilegar villur í dómi.

                                    138. gr.
        1. Dómur hefur fullt sönnunargildi um þau málsatvik sem í honum
   greinir uns hið gagnstæða er sannað.
        2. Krafa, sem dæmd er að efni til, verður ekki borin undir sama eða
   hliðsettan dóm að nýju framar en í lögum þessum segir. Nýju máli um slíka
   kröfu skal vísa frá dómi.

                                    139. gr.
        1. Ákvæði í dómi um refsingu og önnur viðurlög má ekki fullnægja fyrr
   en afráðið er hvort máli verður skotið til æðra dóms. Áfrýjun frestar
   fullnustu dóms um refsingu og önnur viðurlög.
        2. Dómari getur þó ákveðið að ákvæði um missi réttinda komi þegar til
   framkvæmda ef ákvæði eru sett til verndar lífi, heilsu eða eignum
   einstakra manna eða almennings, óviðurkvæmilegt má telja að dómfelldi
   haldi réttindum þrátt fyrir áfrýjun eða lög bjóða að áfrýjun fresti ekki
   áhrifum réttindamissis. Dómari skal taka fram í dómsorði ef ákvörðun um
   áfrýjun frestar ekki ákvæðum dóms að þessu leyti.
        3. Dómari getur með sama hætti mælt fyrir um að ákvörðun um áfrýjun
   fresti ekki dómsákvæðum skv. 62., 63., 65. eða 67. gr. almennra
   hegningarlaga.

                                    140. gr.
         ^1)

   ^1)[47]L. 37/1994, 6. gr.

                                  XVII. kafli.
                              Kæra til æðra dóms.
                                    141. gr.
        Aðilar kærumáls eru annars vegar ákærandi eða rannsóknaraðili, sem
   hefur krafist þeirrar dómsúrlausnar sem kærð er, og hins vegar
   sakborningur eða annar sá sem kærð úrlausn varðar.

                                    142. gr.
        1. Að því leyti sem ekki er mælt á annan veg í lögum þessum sæta
   úrskurðir og ákvarðanir dómara kæru til Hæstaréttar nema:

   a.
           um hvort meðdómendur skuli til kvaddir,
   b.
           um brottvísun af dómþingi, lokun þinghalds og bann við að skýra
           opinberlega frá því sem fram fer í þinghaldi,
   c.
           um handtöku manns,
   d.
           um að skipa skuli verjanda,
   e.
           um synjun frests,
   f.
           um skriflegan eða munnlegan málflutning,
   g.
           um framhaldsmeðferð skv. 131. gr.,
   h.
           um að sameina mál eða kljúfa það í fleiri mál,
   i.
           um synjun frávísunar,
   j.
           um að mál verði endurupptekið skv. 3. mgr. 126. gr.

        2. Eftir að aðalmeðferð máls skv. 129. gr. er byrjuð og að því leyti
   sem ekki er kveðið á annan veg í lögum þessum verða úrskurðir og
   ákvarðanir dómara ekki kærðar til Hæstaréttar nema:

   a.
           um frávísun máls, niðurfellingu eða frestun,
   b.
           um þvingunarráðstafanir skv. X., XI. og XIII. kafla,
   c.
           um hvort vitni verði leitt, spurning verði lögð fyrir það eða því
           gert að svara henni,
   d.
           um atriði sem varða annars hagsmuni manns sem ekki á aðild að
           málinu.

        3. Úrskurður dómara verður ekki kærður til Hæstaréttar ef athöfn, sem
   kveðið er á um í úrskurðinum, hefur þegar farið fram eða ástand, sem leitt
   hefur af ákvæðum úrskurðarins, er þegar um garð gengið. Sama gildir um
   ákvarðanir sem dómari tekur.
        4. Nú hefur úrskurður eða ákvörðun dómara verið kærð til Hæstaréttar
   og svo fer sem í 3. mgr. segir eftir þann tíma, en áður en dómur er
   felldur í kærumálinu, og skal þá málinu vísað frá Hæstarétti.

                                    143. gr.
        1. Kæra úrskurðar um þvingunaraðgerð skv. X.XIII. kafla frestar ekki
   framkvæmdum í máli.
        2. Þegar öðruvísi stendur á frestar kæra framkvæmdum við rannsókn eða
   málsmeðferð, nema dómari telji sérstaka ástæðu til að ætla að framkvæmdin
   geti ekki beðið niðurstöðu Hæstaréttar.

                                    144. gr.
        1. Dómari leiðbeinir þeim sem hlut eiga að máli um rétt þeirra til að
   kæra dómsúrlausn og um kærufrest. Hann skal eftir því sem unnt er ganga
   þegar úr skugga um hvort kært verði.
        2. Kærandi skal lýsa kæru sinni innan þriggja sólarhringa frá því
   hann fékk vitneskju um þá úrlausn sem hann vill kæra.
        3. Kæru skal lýst bréflega til dómara eða með bókun í þingbók og skal
   koma fram í henni í hvaða skyni kært er og hvaða kröfur séu gerðar, svo og
   aðrar athugasemdir og skýringar sem kæranda þykir ástæða til.

                                    145. gr.
        1. Dómari sendir Hæstarétti kæruna ásamt eftirriti þinghalda og öðrum
   gögnum málsins, nema hann telji rétt að fella sjálfur hina kærðu úrlausn
   úr gildi. Gögnin sendir dómari í fjórriti ásamt athugasemdum sínum ef hann
   vill.
        2. Ef kæra er borin fram af rannsóknara eða ákæranda skal hann
   tilkynna sakborningi kæruna eða öðrum þeim sem hún varðar. Ef kæra er
   borin fram af öðrum skal dómari tilkynna ákæranda eða rannsóknara, eftir
   því hvort við á, um kæruna.
        3. Aðilar kærumáls geta í þrjá sólarhringa eftir að kæra hefur borist
   Hæstarétti sent réttinum skriflegar athugasemdir sínar um kærumálið.

                                    146. gr.
        1. Að liðnum fresti skv. 3. mgr. 145. gr. eða þegar greinargerðir
   hafa borist Hæstarétti leggur hann dóm á málið. Ef kæra frestar framkvæmd
   úrlausnar skal Hæstiréttur hafa lagt dóm á málið innan tíu daga frá
   móttöku skjalanna, nema það sé sérstaklega margbrotið eða rétturinn telji
   óhjákvæmilegt að nýrra gagna sé aflað. Dómsuppsaga má aldrei dragast
   lengur en þrjár vikur eftir að öll skjöl, þar með talin ný gögn, hafa
   borist réttinum.
        2. Fyrir tilefnislausa kæru má gera kæranda sekt sem renni í
   ríkissjóð.
        3. Héraðsdómara skal sent endurrit hæstaréttardóms og tilkynnir hann
   aðilum niðurstöðu kærumáls þegar í stað.

                                 XVIII. kafli.
                                    Áfrýjun.
                                    147. gr.
        [Samkvæmt ákvæðum þessa kafla má áfrýja til Hæstaréttar héraðsdómi í
   opinberu máli í því skyni að fá:

   a.
           endurskoðun á ákvörðun viðurlaga,
   b.
           endurskoðun á niðurstöðum sem eru byggðar á skýringu eða beitingu
           réttarreglna,
   c.
           endurskoðun á niðurstöðum sem eru byggðar á mati á sönnunargildi
           annarra gagna en munnlegs framburðar fyrir héraðsdómi,
   d.
           ómerkingu á héraðsdómi og heimvísun máls,
   e.
           frávísun máls frá héraðsdómi.]^1)

   ^1)[48]L. 37/1994, 7. gr.

                                    148. gr.
        [Ríkissaksóknari getur áfrýjað héraðsdómi ef hann telur ákærða
   ranglega sýknaðan eða refsingu eða önnur viðurlög að mun of væg, sbr. þó
   150. gr. Honum er einnig heimilt að áfrýja dómi ákærða til hagsbóta.]^1)

   ^1)[49]L. 37/1994, 8. gr.

                                    149. gr.
        1. [Ákærði, sem hefur verið sakfelldur í héraði, getur áfrýjað
   héraðsdómi, sbr. þó 150. gr.

   2.
           Lögráðamaður kemur í stað ákærða um ákvarðanir um áfrýjun ef
           ákærði er ósjálfráða.
   3.
           Nú er ákærði látinn og getur þá maki hans, foreldri, systkin, barn
           eða sá sem tengist honum þannig vegna ættleiðingar áfrýjað dómi
           fyrir hans hönd.]^1)

   ^1)[50]L. 37/1994, 9. gr.

                                    150. gr.
        1. [Nú hefur ákærði ekki sótt þing í héraði og mál verið dæmt að
   honum fjarstöddum skv. 1. mgr. 126. gr. og verður þá dómi aðeins áfrýjað
   um lagaatriði eða viðurlög og að fengnu leyfi Hæstaréttar.
        2. Áfellisdómi verður aðeins áfrýjað með leyfi Hæstaréttar ef ákærða
   er þar hvorki ákveðin frelsissvipting né sekt eða eignaupptaka sem er
   hærri en áfrýjunarfjárhæð í einkamálum.
        3. Beiðni um leyfi til áfrýjunar skv. 1. eða 2. mgr. skal vera
   skrifleg og ítarlega rökstudd og berast Hæstarétti innan áfrýjunarfrests.
   Leiti ákærði eftir áfrýjunarleyfi skal beiðni um það beint til
   ríkissaksóknara ásamt tilkynningu skv. 2. mgr. 151. gr. Afhending beiðni
   um leyfi til áfrýjunar rýfur áfrýjunarfrest. Hæstiréttur skal gefa
   gagnaðila kost á að tjá sig um beiðni innan tiltekins frests.
   Áfrýjunarleyfi verður ekki veitt nema sérstakar ástæður mæli með því.]^1)

   ^1)[51]L. 37/1994, 10. gr.

                                    151. gr.
        1. [Ef ákærði er staddur við uppkvaðningu héraðsdóms skal dómari
   kynna honum rétt hans til áfrýjunar og frest til að lýsa henni yfir. Að
   öðrum kosti annast þetta sá sem birtir ákærða dóm. Skal getið að þess hafi
   verið gætt í bókun í þingbók eða birtingarvottorði.
        2. Ákærði skal lýsa yfir áfrýjun dóms innan fjögurra vikna frá
   birtingu hans í bréflegri tilkynningu til ríkissaksóknara. Í
   tilkynningunni skal tekið nákvæmlega fram í hverju skyni sé áfrýjað, þar á
   meðal varðandi kröfur skv. XX. kafla ef því er að skipta. Ríkissaksóknara
   og öðrum ákærendum er skylt að veita ákærða leiðbeiningar um gerð
   tilkynningar ef eftir því er leitað.
        3. Berist ríkissaksóknara ekki tilkynning ákærða um áfrýjun innan
   frests skv. 2. mgr. skal líta svo á að ákærði vilji hlíta héraðsdómi.]^1)

   ^1)[52]L. 37/1994, 11. gr.

                                    152. gr.
        [Nú hyggst ríkissaksóknari áfrýja héraðsdómi og skal þá
   áfrýjunarstefna gefin út innan átta vikna frá uppkvaðningu hans. Ef ákærði
   áfrýjar dómi getur ríkissaksóknari áfrýjað honum af hálfu ákæruvalds þótt
   sá frestur sé liðinn.]^1)

   ^1)[53]L. 37/1994, 12. gr.

                                    153. gr.
        1. [Ríkissaksóknari skal vera sóknaraðili máls fyrir Hæstarétti,
   hvort sem hann hefur sjálfur áfrýjað dómi eða ákærði.
        2. Nú er áfrýjun dóms ráðin og gefur þá ríkissaksóknari út
   áfrýjunarstefnu þar sem skal greina:

   a.
           heiti og númer sem málið bar fyrir héraðsdómi, fyrir hverjum
           héraðsdómstóli var leyst úr málinu og hvenær dómur var kveðinn upp
           í því,
   b.
           nafn ákærða, kennitölu eða fæðingardag og heimili, svo og hver
           komi fram fyrir hans hönd við áfrýjun skv. 2. eða 3. mgr. 149. gr.
           ef því er að skipta,
   c.
           hvort áfrýjað sé af hálfu annars málsaðila eða beggja og
           nákvæmlega í hverju skyni það sé gert, þar á meðal hvort máli sé
           áfrýjað varðandi kröfu skv. XX. kafla, hafi hún verið dæmd að efni
           til í héraðsdómi,
   d.
           að ákærða sé stefnt til Hæstaréttar og málið verði tekið þar fyrir
           svo fljótt sem verða má án frekara fyrirkalls.

        3. Ríkissaksóknari lætur birta áfrýjunarstefnu fyrir ákærða og skal
   honum þá um leið gefinn kostur á að bera fram ósk um verjanda. Að því búnu
   sendir ríkissaksóknari Hæstarétti stefnuna með sönnun fyrir birtingu
   hennar ásamt endurriti héraðsdóms og skipar Hæstiréttur ákærða verjanda
   nema hann óski eftir að flytja mál sitt sjálfur, enda sé hann hæfur til
   þess að mati dómsins.]^1)

   ^1)[54]L. 37/1994, 13. gr.

                                    154. gr.
        1. [Þegar áfrýjun er ráðin skal héraðsdómstóllinn, þar sem var leyst
   úr máli, verða við beiðni ríkissaksóknara um að afhenda honum dómsgerðir.
        2. Þegar ríkissaksóknara hafa borist gögn skv. 1. mgr. og verjandi
   hefur verið skipaður skal ríkissaksóknari að höfðu samráði við verjanda
   búa til málsgögn, en til þeirra teljast samrit af þeim málsskjölum og
   endurritum sem aðilarnir telja þörf á við úrlausn máls eins og áfrýjun er
   háttað. Hæstarétti skulu síðan afhent málsgögn í þeim fjölda eintaka sem
   hann telur þörf á, svo og dómsgerðir.
        3. Hæstiréttur setur nánari reglur um frágang málsgagna og
   dómsgerða.]^1)

   ^1)[55]L. 37/1994, 14. gr. Rg. 461/1994 og 462/1994.

                                    155. gr.
        1. [Þegar málsgögn hafa verið afhent skal [skrifstofa Hæstaréttar]^1)
   veita þeim aðila máls, sem hefur hlutast til um áfrýjun, tiltekinn frest
   til að skila skriflegri greinargerð og gögnum sem hann kann enn að telja
   vanta og hann hyggst byggja mál sitt á fyrir Hæstarétti. Þegar greinargerð
   og gögn hafa borist veitir [skrifstofa Hæstaréttar]^1) gagnaðila frest til
   að skila greinargerð og gögnum af sinni hálfu. Hvor aðilinn um sig skal
   senda hinum aðilanum afrit af greinargerð og gögnum sínum um leið og hann
   afhendir þau Hæstarétti.
        2. Í greinargerð málsaðila skal koma fram:

   a.
           hvers hann krefjist fyrir Hæstarétti,
   b.
           hvort hann felli sig við lýsingu málsatvika í héraðsdómi og
           röksemdir fyrir niðurstöðu, en ef svo er ekki skal getið á stuttan
           og gagnorðan hátt í hverjum atriðum hann sé ósammála og hvernig
           hann rökstyðji í meginatriðum kröfur um breytingu á niðurstöðum
           héraðsdóms,
   c.
           athugasemdir við málatilbúnað gagnaðila ef þeirra er þörf,
   d.
           hvort hann hyggist enn leggja ný gögn fram fyrir Hæstarétti á
           síðari stigum og hver þau séu þá í meginatriðum.

        3. Málsaðilum er heimilt að leggja frekari gögn fyrir Hæstarétt, en
   þau skulu þá afhent [skrifstofu Hæstaréttar]^1) og kynnt gagnaðila ekki
   síðar en einni viku fyrir flutning máls. Frá þessu getur Hæstiréttur vikið
   ef sérstaklega stendur á, enda séu aðilar á það sáttir að ný gögn komi
   fram með skemmri fyrirvara. Ríkissaksóknara er þó jafnan heimilt að leggja
   fram nýtt sakavottorð ákærða við upphaf málflutnings.]^2)

   ^1)[56]L. 15/1998, 36. gr.^2)[57]L. 37/1994, 15. gr.

                                    156. gr.
        1. [Hæstiréttur getur kveðið upp dóm um frávísun máls frá Hæstarétti
   vegna galla á málatilbúnaði þar fyrir dómi án þess að málflutningur fari
   áður fram. Á sama hátt getur Hæstiréttur ómerkt héraðsdóm ef verulegir
   gallar hafa verið á meðferð máls í héraði og vísað því frá héraðsdómi ef
   undirbúningi undir málshöfðun hefur verið áfátt í meginatriðum.
        2. Nú er málatilbúnaði áfátt, án þess að nauðsynlegt þyki þó að vísa
   máli frá eða ómerkja héraðsdóm, og getur þá Hæstiréttur lagt fyrir aðila
   að afla gagna um tiltekin atriði eða grípa til annarra aðgerða til að ráða
   bót þar á.
        3. Áður en málflutningur fer fram getur Hæstiréttur tekið mál fyrir á
   dómþingi eftir þörfum til að ráða til lykta atriðum varðandi rekstur þess.
   Skulu aðilar kvaddir fyrir dóm með hæfilegum fyrirvara í þessu skyni.]^1)

   ^1)[58]L. 37/1994, 16. gr.

                                    157. gr.
        1. [Mál skal að jafnaði flutt munnlega fyrir Hæstarétti. Hæstiréttur
   getur þó ákveðið að mál verði skriflega flutt ef sérstakar ástæður mæla
   með því. Hæstiréttur getur einnig ákveðið að mál verði dómtekið án
   sérstaks málflutnings ef samhljóða óskir koma fram um það frá aðilum eða
   dómi er aðeins áfrýjað um ákvörðun viðurlaga.
        2. Nú er ákveðinn munnlegur flutningur í máli og skal þá hvor aðili
   um sig tilkynna Hæstarétti að fram komnum greinargerðum þeirra beggja hve
   langan tíma þeir áætli hvor fyrir sitt leyti að þurfi til að flytja
   málflutningsræður. Hæstiréttur ákveður hvenær munnlegur málflutningur fer
   fram og tilkynnir það aðilum með hæfilegum fyrirvara. Um leið skal aðilum
   tilkynnt hve langan tíma þeir fái til að flytja málflutningsræður ef ekki
   er fallist á óskir þeirra í þeim efnum. Hæstiréttur getur við sama
   tækifæri beint til aðilanna að þeir afhendi hvor um sig með tilteknum
   fyrirvara stutt yfirlit um atvik máls í tímaröð, helstu röksemdir sínar og
   tilvísanir í fræðirit og dóma sem þeir hyggjast styðjast við í
   málflutningi.
        3. Hæstiréttur getur ákveðið að munnleg sönnunarfærsla fari þar fram
   í þeim mæli sem hann telur þörf, enda þyki honum í ljósi atvika ástæða til
   að ætla að sú sönnunarfærsla geti haft áhrif á úrslit máls.]^1)

   ^1)[59]L. 37/1994, 17. gr.

                                    158. gr.
        1. [Áður en munnlegur málflutningur hefst á dómþingi skal gerð grein
   fyrir dómsorði héraðsdóms og áfrýjunarstefnu að því leyti sem forseti
   telur þess þörf til skýringar á málflutningi. Verður svo flutt frumræða af
   hálfu ákæruvalds og síðan af hálfu ákærða nema forseti hafi ákveðið aðra
   röð og aðilum verið tilkynnt það í boðun til málflutnings. Eftir frumræður
   eiga aðilar kost á að færa fram stutt andsvör í sömu röð. Flytji verjandi
   málið af hálfu ákærða getur forseti heimilað ákærða sjálfum að koma að
   stuttum athugasemdum að loknum andsvörum verjanda.
        2. Í málflutningi skal gera grein fyrir þeim atriðum í niðurstöðum
   héraðsdóms sem er leitað breytinga á, kröfum í þeim efnum og röksemdum
   fyrir þeim. Skal forðast málalengingar og málflutningi beint að þessum
   atriðum einum ásamt nauðsynlegri frásögn af öðru sem þarf samhengis vegna.
        3. Forseti stýrir þinghaldi. Hann getur krafist að málflytjandi haldi
   sér við efnið og láti vera að fjalla um þá þætti máls sem eru ekki til
   endurskoðunar eða ástæðulaust er af öðrum sökum að gera frekari grein
   fyrir. Forseti getur stöðvað málflutning ef ræður verða langar úr hófi
   fram eða sett honum tímatakmörk og við þau bundið enda á málflutning.
        4. Að loknum málflutningi tekur Hæstiréttur málið til dóms.]^1)

   ^1)[60]L. 37/1994, 18. gr.

                                    159. gr.
        1. [Refsing og önnur viðurlög á hendur ákærða verða ekki þyngd með
   dómi Hæstaréttar nema dómi hafi verið áfrýjað í því skyni af hálfu
   ákæruvalds.
        2. Nú hefur dómi verið áfrýjað af hálfu ákæruvalds en ekki af hálfu
   ákærða og getur þá Hæstiréttur allt að einu breytt dómi ákærða til
   hagsbóta.
        3. Við áfrýjun til endurskoðunar á dómi að efni til breytir
   Hæstiréttur ekki viðurlögum samkvæmt honum nema þau séu utan marka
   viðkomandi refsilagaákvæða eða í verulegu ósamræmi við brot ákærða.
        4. Hæstiréttur getur ekki endurmetið niðurstöðu héraðsdómara um
   sönnunargildi munnlegs framburðar nema hlutaðeigandi vitni eða ákærði hafi
   gefið skýrslu þar fyrir dómi.
        5. Nú telur Hæstiréttur líkur fyrir að niðurstaða héraðsdómara um
   sönnunargildi munnlegs framburðar fyrir dómi kunni að vera röng svo að
   einhverju skipti um úrslit máls og vitni eða ákærði sem eiga í hlut hafa
   ekki gefið munnlega skýrslu fyrir Hæstarétti og getur þá Hæstiréttur fellt
   úr gildi héraðsdóm og meðferð málsins í héraði í þeim mæli að munnleg
   sönnunarfærsla geti farið þar fram eftir þörfum og leyst verði úr máli á
   ný.]^1)

   ^1)[61]L. 37/1994, 19. gr.

                                    160. gr.
         ^1)

   ^1)[62]L. 15/1998, 35. gr.

                                    161. gr.
        Nú þykir sækjandi eða verjandi hafa gerst sekur um vanrækslu eða
   önnur glöp í undirbúningi eða flutningi opinbers máls fyrir Hæstarétti og
   getur rétturinn þá gert honum sekt sem renni í ríkissjóð.

                                    162. gr.
        Nú telur Hæstiréttur galla að vísu vera á verki héraðsdómara,
   sækjanda, verjanda eða annarra, en ekki slíka sem sektum eigi að varða, og
   getur rétturinn þá vítt viðkomendur fyrir þá eftir því sem honum þykir
   ástæða til.

                                    163. gr.
        [Eftir því sem átt getur við fer að öðru leyti um meðferð og úrlausn
   opinberra mála fyrir Hæstarétti eftir fyrirmælum laga um meðferð
   einkamála, svo og ákvæðum þessara laga um meðferð máls í héraði.]^1)

   ^1)[63]L. 37/1994, 20. gr.

                                  XIX. kafli.
                                Sakarkostnaður.
                                    164. gr.
        1. Til sakarkostnaðar teljast óhjákvæmileg útgjöld vegna rannsóknar
   og málsmeðferðar, þar á meðal:

   a.
           saksóknarkostnaður í ríkissjóð, þóknun skipaðs verjanda, svo og
           annar kostnaður vegna sóknar og varnar málsins,
   b.
           þóknun fyrir sérfræðilegar álitsgerðir og mat og skoðun, afnot
           muna annarra manna og vitnaþóknun,
   c.
           þingvotta- og birtingargjöld,
   d.
           kostnaður af kyrrsetningu skv. 85. gr. og fullnustu dóms með
           aðför.

        2. Réttargjöld, gjald fyrir eftirrit í þágu málsins eða staðfestingu
   dómsgerða skal ekki greiða.

                                    165. gr.
        1. Ákærði, sem sakfelldur er fyrir það brot eða þau brot sem honum
   eru gefin að sök, skal dæmdur til greiðslu sakarkostnaðar. Ef ákærði er
   sakfelldur fyrir sum brotin en sýknaður af öðrum getur dómari dæmt ákærða
   til að greiða ákveðið hlutfall sakarkostnaðar, en ákveðið að kostnaður
   greiðist að öðru leyti úr ríkissjóði.
        2. Nú eru tveir menn eða fleiri sóttir til refsingar í máli saman og
   sekir dæmdir og skal þá hvorum (hverjum) þeirra gert að greiða einum sér
   þóknun verjanda síns ef hann hefur fengið skipaðan annan verjanda en hinn
   eða hinir. Þá sem saman eru um verjanda skal dæma in solidum til að greiða
   þóknun hans.
        3. Nú hafa ákærðu allir eða báðir tekið þátt í broti með vitund og
   vilja hvor (hver) annars og eru sakfelldir í sama máli og skal þá
   venjulega dæma þá til að greiða sakarkostnað in solidum. Ef samband
   einhverra þeirra eða allra um brot hefur ekki verið slíkt skiptir dómari
   sakarkostnaði milli þeirra í þeim hlutföllum sem honum þykja sanngjörn.

                                    166. gr.
        1. Nú er ákærði dæmdur sýkn af refsikröfu af hvaða ástæðu sem er eða
   refsimál gegn honum fellur niður og verður hann þá ekki dæmdur til að
   greiða sakarkostnað, nema hann hafi orðið valdur að kostnaði með
   vísvitandi og stórkostlegu ólögmætu framferði í rannsókn eða meðferð máls.
        2. Nú eru tveir menn hafðir fyrir sökum og sumir sýknaðir en sumir
   sakfelldir og skal þá draga frá þann hluta kostnaðar sem telja má að
   aðeins komi hinum sýknaða við, nema telja megi hinn dómfellda eða hina
   dómfelldu beinlínis hafa valdið honum. Ef slíkur frádráttur verður ekki
   gerður nákvæmlega metur dómari í hvaða hlutföllum hinn sakfelldi skuli
   bera sakarkostnað á móti ríkissjóði.

                                    167. gr.
        Kostnað, sem ákærandi, verjandi eða rannsóknari valda vegna vanrækslu
   eða skeytingarleysis í starfi sínu, skal ekki dæma ákærða til að greiða.

                                    168. gr.
        1. Í dómi eða úrskurði, ef máli lýkur án dóms, skal almennt kveða á
   um skyldu ákærða til að greiða sakarkostnað án ákvörðunar fjárhæðar.
   Saksóknarkostnað í ríkissjóð og þóknun skipaðs verjanda skal þó ákveða með
   tiltekinni fjárhæð. Þegar mál er sótt í héraði eða fyrir Hæstarétti af
   ríkissaksóknara, vararíkissaksóknara, saksóknara, fulltrúa
   ríkissaksóknara, lögreglustjóra eða fulltrúa lögreglustjóra skal það gert
   án sérstaks endurgjalds. Verði ákærða í slíku máli dæmt að greiða
   sakarkostnað, skal honum þá gert að greiða tiltekna fjárhæð málsóknarlauna
   sem renni í ríkissjóð.
        2. Þeir sem fara með rannsókn máls taka saman yfirlit yfir þau
   útgjöld sem þeir hafa haft af málinu og telst til sakarkostnaðar.
   Yfirlitið skal fylgja málinu. Dómari lætur svo gera heildarreikning
   sakarkostnaðar eftir yfirliti þessu og að viðbættum þeim kostnaði sem
   fallið hefur á við málsmeðferð. Reikningurinn fylgir dómsgerðum málsins
   til ríkissaksóknara sem framsendir hann fangelsismálastofnun, en hún sér
   um að þeir fái endurgreiðslu sem hafa lagt út kostnað.
        3. Dómur ásamt heildarreikningi, úrskurðuðum af fangelsismálastofnun,
   er lögleg heimild til aðfarar á hendur ákærða eða ákærðu.

                                    169. gr.
        1. Ef ríkissaksóknari hefur áfrýjað máli en ákærði ekki og viðurlög
   eru ekki þyngd í æðra dómi svo neinu nemi skal ákærði ekki dæmdur til
   greiðslu kostnaðar af meðferð máls fyrir Hæstarétti.
        2. Að öðru leyti fer um málskostnað fyrir Hæstarétti eftir reglum
   þessa kafla eftir því sem við á.

                                   XX. kafli.
                        Kröfur borgararéttarlegs eðlis.
                                    170. gr.
        1. Nú kemur í ljós við rannsókn máls að maður hafi beðið tjón af
   þeirri háttsemi sem sakborningur er borinn og skal þá sá sem fer með
   rannsókn gefa þeim manni kost á að gera bótakröfu sem dæma má í væntanlegu
   máli. Leiðbeina skal tjónþola við gerð kröfunnar.
        2. Kröfu, sem höfð er uppi, skal bera undir sakborning og afla gagna
   um hana eftir þörfum, enda valdi það ekki verulegum töfum á rannsókninni.

                                    171. gr.
        Bótakröfu skal tilgreina ótvírætt í ákæru, sbr. 2. mgr. 116. gr.
   Dómari getur þó leyft að bótakrafa verði gerð þótt hennar hafi ekki verið
   getið í ákæru, enda telji hann að leysa megi úr kröfu án tafa eða
   óhagræðis í málinu og ákærði samþykki að krafan verði tekin til meðferðar.

                                    172. gr.
        1. Ef bótakrafa hefur komið fram í máli athugar dómari fyrst hvort
   hún verði tekin til meðferðar, en rétt er honum að synja að gera það ef
   hann telur það mundu valda verulegri töf eða óhagræði í málinu. Ákvörðun
   um slíka synjun tekur dómari með bókun í þingbók eða í dómi.
        2. Ef ákærða er dæmt áfall í máli dæmir dómari um bótakröfu og
   ákveður bætur eftir almennum reglum.
        3. Ef ákærði er sýknaður af háttsemi vegna þess að hann hafi ekki
   framið hana verður bótakröfu vísað frá dómi. Ef hann er sýknaður af öðrum
   ástæðum, svo sem vegna sakhæfisskorts, má dæma kröfu ef skilyrðum
   bótaskyldu er talið fullnægt.
        4. Auk bóta fyrir beint tjón og miska, sem leitt hefur af verknaði,
   skulu tjónþola, ef krafa er gerð um það, dæmdar bætur vegna kostnaðar sem
   hann hefur haft af því að halda fram kröfu sinni í málinu, svo sem vegna
   gagnaöflunar um kröfuna og lögmannsaðstoðar.
        5. Sá sem krefst bóta samkvæmt ákvæðum þessa kafla fer sjálfur með
   forræði kröfu sinnar að því leyti að henni verður ekki breytt án samþykkis
   hans. Dómari skal gefa tjónþola, eða umboðsmanni hans, kost á að tjá sig
   um kröfuna og skýra hana ef slíkt getur orðið án verulegra tafa eða
   óhagræðis í máli. Telji dómari slíks málflutnings þörf um kröfuna, en ekki
   unnt að láta hann fara fram, skal hann vísa henni frá dómi.

                                    173. gr.
        1. Í Hæstarétti skal taka bótakröfu, sem hefur verið dæmd að efni til
   í héraði, til meðferðar með venjulegum hætti ef máli er einnig áfrýjað í
   því skyni.
        2. Ákærða og þeim sem krefst bóta samkvæmt ákvæðum þessa kafla er
   hvorum um sig heimilt að áfrýja sérstaklega til Hæstaréttar ákvæði
   héraðsdóms þar sem bótakrafa hefur verið dæmd að efni til ef dóminum er
   ekki áfrýjað að öðru leyti, enda fer um það málskot sem um áfrýjun
   einkamála.

                                    174. gr.
        Aðrar kröfur borgararéttarlegs eðlis, sem rót eiga að rekja til
   refsiverðrar háttsemi, má og leggja fyrir dómara í opinberu máli og skal
   þar dæma um þær að efni til, að fullnægðum framangreindum skilyrðum, eftir
   því sem við á.

                                  XXI. kafli.
                         Bætur handa sakborningi o.fl.
                                    175. gr.
        1. Kröfu um bætur samkvæmt þessum kafla má, nema öðruvísi sé
   sérstaklega mælt, því aðeins taka til greina að:

   a.
           sakborningur hafi ekki með vísvitandi eða stórvægilegu,
           gáleysislegu, ólögmætu framferði valdið þeim aðgerðum sem hann
           reisir kröfu sína á, svo sem með stroki, ósannindum, tilraunum til
           að torvelda rannsókn o.s.frv., og
   b.
           rannsókn hafi verið hætt eða ákæra ekki gefin út vegna þess að sú
           háttsemi, sem sakborningur var borinn, hafi talist ósaknæm eða
           sönnun hafi ekki fengist um hana eða sakborningur hafi verið
           dæmdur sýkn með óáfrýjuðum eða óáfrýjanlegum dómi af sömu ástæðu,
           enda megi fremur telja hann líklegan til að vera saklausan af
           háttseminni en sekan.

        2. Bæta skal fjártjón og miska, ef því er að skipta.

                                    176. gr.
        Dæma má bætur vegna handtöku, leitar á manni eða í húsi, halds á
   munum, rannsóknar á heilsu manns, gæsluvarðhalds og annarra aðgerða sem
   hafa frelsisskerðingu í för með sér, aðrar en [fangelsi],^1) sbr. 177.
   gr.:

   a.
           ef lögmæt skilyrði hefur brostið til slíkra aðgerða eða
   b.
           ef ekki hefur verið, eins og á stóð, nægilegt tilefni til slíkra
           aðgerða eða þær hafa verið framkvæmdar á óþarflega hættulegan,
           særandi eða móðgandi hátt.

   ^1)[64]L. 82/1998, 199. gr.

                                    177. gr.
        Nú verður ljóst að maður hafi saklaus hlotið refsidóm, þolað refsingu
   eða upptöku eigna og ber þá að dæma honum bætur fyrir miska og fjártjón,
   þar á meðal fyrir stöðu- og atvinnumissi, enda þótt skilyrðum a-liðar 1.
   mgr. 175. gr. sé ekki fullnægt, en lækka má þó bætur eftir sök hans á því
   að hann hafi verið ranglega dæmdur.

                                    178. gr.
        Sækja skal bótakröfu í einkamáli í héraði með venjulegum hætti, en
   veita skal aðila gjafsókn fyrir báðum dómum. Þó má dæma hann til greiðslu
   málskostnaðar eftir almennum reglum ef hann tapar máli.

                                    179. gr.
        1. Ríkissjóður ábyrgist greiðslu bóta en kröfu á hann á hendur dómara
   eða öðrum ef telja má þá hafa með ásetningi eða stórkostlegu gáleysi
   valdið þeim aðgerðum sem krafa var reist á eða framkvæmt þær með sama
   hætti.
        2. Nú er rannsókn á hendur manni, sem hlotið hefur bætur skv. 176.
   gr., tekin upp á ný og það kemur í ljós að sá grundvöllur, sem reisa mátti
   bótakröfu á, hafi ekki verið fyrir hendi og ber þá að dæma hann til
   endurgreiðslu bótanna.

                                    180. gr.
        Um aðilaskipti að bótakröfu samkvæmt þessum kafla fer skv. 3. mgr.
   264. gr. almennra hegningarlaga.^1)

   ^1)Nú [65]l. 50/1993, 18. gr.

                                    181. gr.
        Bótakrafa fyrnist á sex mánuðum frá vitneskju aðila um ákvörðun um
   niðurfall rannsóknar eða ákæru eða uppkvaðningu dóms eða frá því að hann
   var látinn laus úr [fangelsi].^1) Hafi máli verið áfrýjað til Hæstaréttar
   telst fyrningarfrestur frá uppkvaðningu dóms þar eða niðurfellingu máls.

   ^1)[66]L. 82/1998, 199. gr.

                                    182. gr.
        Sakborningur, sem hefur orðið fyrir þeim aðgerðum sem taldar eru í
   175.177. gr., getur í stað bóta krafist vottorðs þess opinbera
   starfsmanns, sem hefur ráðið máli hans til lykta, um það að komið hafi í
   ljós að sakborningur hafi ekki verðskuldað aðgerðina. Ef viðkomandi
   opinber starfsmaður telur að sakborningur eigi rétt á slíku vottorði ber
   honum að láta það í té.

                                  XXII. kafli.
                           Endurupptaka dæmdra mála.
                                    183. gr.
        Nú hefur óáfrýjaður héraðsdómur eða hæstaréttardómur gengið í
   opinberu máli og verður það þá ekki tekið upp á ný nema til þess séu þau
   skilyrði sem í þessum kafla segir.

                                    184. gr.
        1. Eftir kröfu dómfellds manns, sem telur sig sýknan sakfelldan eða
   sakfelldan fyrir mun meira brot en það sem hann hefur framið, skal taka
   mál upp á ný:

   a.
           ef fram eru komin ný gögn sem ætla má að hefðu skipt verulegu máli
           fyrir niðurstöðu málsins ef þau hefðu komið fyrir dómara áður en
           dómur gekk,
   b.
           ef ætla má að dómari, ákærandi, rannsóknari eða aðrir hafi haft í
           frammi refsiverða hegðun í því skyni að fá fram þau málalok sem
           orðin eru, svo sem ef falsvitna hafi verið aflað, fölsuð skjöl
           látin koma fram, vitni eða aðrir hafi gefið vísvitandi rangar
           skýrslur og þetta hafi valdið rangri dómsúrlausn.

        2. Ef einhver sá, sem að lögum á að vinna að rannsókn eða meðferð
   opinberra mála fær vitneskju eða rökstuddan grun um atriði sem í 1. mgr.
   segir ber honum að veita dómfellda vitneskju um það.

                                    185. gr.
        1. Eftir kröfu ríkissaksóknara skal taka mál, þar sem ákærði hefur
   verið sýknaður eða dæmdur fyrir mun minna brot en hann var borinn, upp á
   ný:

   a.
           ef ákærði hefur síðan dómur gekk játað að hafa framið það brot sem
           hann var borinn eða önnur gögn hafa komið fram sem benda ótvírætt
           til sektar hans,
   b.
           ef ætla má að falsgögn eða athæfi það sem lýst er í b-lið 1. mgr.
           184. gr. hafi valdið dómsniðurstöðu að nokkru leyti eða öllu.

        2. Ríkissaksóknara er rétt að óska eftir endurupptöku máls til
   hagsbóta fyrir dómfellda ef hann telur að svo standi á sem í 2. mgr. 184.
   gr. segir.

                                    186. gr.
        1. Hæstiréttur tekur ákvörðun um endurupptöku máls og skal beiðni um
   hana send réttinum. Dómfelldur maður, sem vill beiðast endurupptöku,
   stílar beiðnina til Hæstaréttar, en sendir hana ríkissaksóknara.
        2. Nú er beiðandi sviptur frelsi og skal yfirmaður fangelsis þá taka
   við og bóka beiðni eftir ósk hans og koma henni á framfæri. Skylt er þá
   eftir ósk beiðanda að fá honum skipaðan réttargæslumann.
        3. Greina skal í beiðni þau atriði sem vefengd eru í dómi og þær
   ástæður sem til vefengingar eru taldar liggja. Skjöl, sem kunna að vera
   til styrktar beiðni, skulu fylgja henni eftir því sem unnt er.

                                    187. gr.
        1. Ríkissaksóknari sendir beiðnina til Hæstaréttar ásamt skjölum
   málsins og tillögum sínum, svo og umsögn dómara ef um héraðsdóm er að
   tefla.
        2. Hæstiréttur getur mælt fyrir um öflun nauðsynlegra gagna varðandi
   endurupptökubeiðni samkvæmt reglum [2. mgr. 156. gr.]^1)
        3. Nú leiðir rannsókn í ljós að beiðni um endurupptöku hafi gengið of
   skammt og skal þá veita beiðanda kost á að lagfæra hana í samræmi við það.

   ^1)[67]L. 37/1994, 21. gr.

                                    188. gr.
        Hæstiréttur tekur ákvörðun um hvort orðið skuli við beiðni um
   endurupptöku eða ekki. Ef orðið er við beiðni um endurupptöku máls sem
   dæmt var lokadómi í héraði gerir ríkissaksóknari ráðstafanir til áfrýjunar
   málsins. Um meðferð máls og flutning fyrir Hæstarétti fer eftir ákvæðum
   XVIII. kafla laga þessara.

                                    189. gr.
        Nú telur Hæstiréttur rök ekki hníga til breytingar á dómi og vísar
   hann þá endurupptökubeiðni frá sér, en kveður annars kostar upp efnisdóm í
   málinu.

                                    190. gr.
        Nú er mál endurupptekið samkvæmt beiðni dómfellds manns og má þá
   hlutur hans aldrei verða lakari en hann var eftir hinum upphaflega dómi.

                                    191. gr.
        1. Nú er mál endurupptekið samkvæmt kröfu ríkissaksóknara og fer þá
   um málskostnað eftir 165. og 166. gr.
        2. Kostnaður af endurupptöku máls samkvæmt beiðni dómfellda greiðist
   úr ríkissjóði, nema dómfelldi hafi komið endurupptöku til leiðar með
   gögnum sem hann vissi vera ósönn. Skal hann þá dæmdur til greiðslu
   málskostnaðar.

                                    192. gr.
        1. Beiðni eða ákvörðun um endurupptöku máls frestar ekki framkvæmd
   dóms nema Hæstiréttur mæli svo.
        2. Heimilt er að endurupptaka mál þótt dómfelldi hafi að fullu þolað
   refsingu samkvæmt dómi í því máli.

                                 XXIII. kafli.
                        Gildistaka, brottfall laga o.fl.
                                    193. gr.
        Lög þessi öðlast gildi 1. júlí 1992. Þó skulu 1. og 3. mgr. 29. gr.
   öðlast þegar gildi við birtingu laga þessara

                                 194.195. gr.


                                    196. gr.
        Þar sem mælt er fyrir í öðrum lögum um dómsátt í opinberu máli skal
   litið svo á að átt sé við ákvörðun dómara um viðurlög skv. 1. mgr. 124.
   gr.

                                  XXIV. kafli.
                            Ákvæði til bráðabirgða.
                                    197. gr.
        [1.]^1) Opinber mál, sem hafa verið þingfest fyrir sakadómi fyrir
   gildistöku laga þessara en hefur ekki verið lokið í héraði, skulu rekin
   upp frá því fyrir héraðsdómstól í því umdæmi sem hlutaðeigandi sakadómur
   starfaði áður í. Mál, sem hafa verið þingfest fyrir sakadómi í ávana- og
   fíkniefnamálum en hefur ekki verið lokið þar, skulu rekin upp frá því
   fyrir héraðsdómi Reykjavíkur. Ekki haggast af þeim sökum gildi þeirrar
   meðferðar sem mál hefur þegar sætt fyrir sakadómi.
        [2. Nú hefur ákæra borist sakadómi eða sakadómi í ávana- og
   fíkniefnamálum en ekki verið birt fyrir gildistöku laga þessara, og skal
   þá málið koma sjálfkrafa til meðferðar fyrir þeim dómi sem á við skv. 1.
   mgr. Fer þá dómari svo að sem segir í 119. og 120. gr. Hafi ákæra verið
   birt en mál ekki þingfest fyrir gildistöku laga þessara sætir málið
   meðferð fyrir viðeigandi dómi eftir þann tíma.]^1)

   ^1)[68]L. 92/1991, 107. gr.

                                    198. gr.
        [Þau mál sem um ræðir í 197. gr.]^1) skulu eftir því sem við getur
   átt sæta meðferð upp frá því eftir reglum þessara laga að öðru leyti en
   hér segir:

   a.
           ríkissaksóknari fer eftir sem áður með ákæruvald í máli þótt
           lögreglustjóri hefði höfðað það eftir gildistöku laga þessara skv.
           28. gr.,
   b.
           ekki má ljúka máli án þess að ákærði sæki þing eftir ákvæðum 1.
           mgr. 126. gr.,
   c.
           hafi munnlegar skýrslur þegar verið gefnar að einhverju marki í
           máli skal dómari gefa aðilum kost á að ljúka öflun sýnilegra
           sönnunargagna og ákveða síðan aðalflutning skv. 129. gr. til að
           ljúka munnlegri sönnunarfærslu og flutningi máls,
   d.
           hafi krafa um frávísun máls verið tekin til dóms eða úrskurðar, en
           ekki hefur verið leyst úr henni fyrir gildistöku laga þessara,
           gilda fyrirmæli eldri laga um form úrlausnarinnar.

   ^1)[69]L. 92/1991, 107. gr.

                                    199. gr.
        1. Ákvæði eldri laga um kæruheimildir til Hæstaréttar, kærufrest,
   aðild að kærumáli, meðferð héraðsdómara á kæru og meðferð kærumáls fyrir
   Hæstarétti gilda um úrskurði og ákvarðanir héraðsdómara sem kveðnir hafa
   verið upp eða teknar hafa verið fyrir gildistöku laga þessara.
        2. Ákvæði XVIII. kafla laga þessara um áfrýjun taka til mála þótt þau
   hafi verið dæmd í héraði fyrir gildistöku laga þessara, að öðru leyti en
   hér segir:

   a.
           ákvæði 150. gr. gilda ekki um mál sem dæmd hafa verið í héraði
           fyrir gildistöku laga þessara,
   b.
           fyrirmæli eldri laga um áfrýjunarfrest gilda um mál sem dæmd hafa
           verið í héraði fyrir gildistöku laga þessara.

                                    200. gr.
        Fyrirmæli laga þessara gilda um endurupptöku mála þótt þau hafi verið
   dæmd fyrir gildistöku þeirra.

                                    201. gr.
        1. Ákvæði 2. mgr. 26. gr. taka ekki til ákvarðana sem ríkissaksóknari
   hefur tekið um niðurfellingu mála fyrir gildistöku laga þessara.
        2. Heimilt er ríkissaksóknara að fela þeim sem í 1. og 3. mgr. 29.
   gr. getur að sækja þing í máli og flytja það þótt það hafi verið höfðað
   fyrir gildistöku laga þessara. Feli ríkissaksóknari samkvæmt þessu
   lögreglustjóra flutning máls, sem 1. mgr. 28. gr. getur átt við, gilda
   fyrirmæli 2. mgr. 29. gr. um heimild lögreglustjóra til að fela
   starfsmanni sínum málið.
        3. Fyrirmæli 113. og 114. gr. taka til mála þótt brot hafi verið
   framið fyrir gildistöku laga þessara.
        4. Lögreglustjóra er heimilt að ljúka máli með þeim hætti sem í 2.
   mgr. 115. gr. segir þótt brot hafi verið framið fyrir gildistöku laga
   þessara.
        5. Heimilt er að ljúka máli með þeim hætti sem í 1. mgr. 124. gr.
   segir þótt mál hafi verið höfðað fyrir gildistöku laga þessara.

                                    202. gr.
        1. Eftir gildistöku laga þessara má leggja hald á muni, framkvæma
   leit og handtaka mann á grundvelli úrskurðar þótt hann hafi verið kveðinn
   upp fyrir þann tíma ef skilyrði eru til aðgerðar eftir fyrirmælum þessara
   laga.
        2. Úrskurður um að maður sæti gæsluvarðhaldi haggast ekki af
   gildistöku laga þessara. Fyrirmæli 108. gr. taka til gæslufanga frá
   gildistöku laga þessara þótt úrskurður hafi gengið um gæsluvarðhaldið
   fyrir þann tíma.
        3. Atriði varðandi rannsókn opinbers máls verða því aðeins borin
   undir dómara skv. 75. gr. að þau hafi komið upp eftir gildistöku laga
   þessara.

                                   [203. gr.
        1. Nú hefur ákærði lýst yfir ákvörðun sinni um áfrýjun dóms áður en
   þessi lög öðlast gildi og fer þá um heimild hans til áfrýjunar eftir
   reglum eldri laga. Það sama á við um áfrýjun af hálfu ákæruvaldsins ef
   ríkissaksóknari hefur gefið út áfrýjunarstefnu í máli fyrir gildistöku
   þessara laga.
        2. Reglum þessara laga verður beitt eftir því sem getur átt við um
   meðferð máls fyrir Hæstarétti þótt dómi hafi verið áfrýjað fyrir
   gildistöku þeirra.]^1)

   ^1)[70]L. 37/1994, 22. gr.

References

   Visible links
   1. http://www.althingi.is/dba-bin/lawformpr.pl?lnr=1991019
   2. file:///altext/stjt/1991.092.html
   3. file://1998015.html
   4. file:///altext/stjt/1994.037.html
   5. file://1991091.html#g161
   6. file://1991091.html#g161
   7. file:///altext/stjt/1996.136.html
   8. file:///altext/stjt/1997.083.html
   9. file:///altext/stjt/1996.084.html
  10. file:///altext/stjt/1996.084.html
  11. file:///altext/stjt/1996.084.html
  12. file:///altext/stjt/1996.084.html
  13. file:///altext/stjt/1996.084.html
  14. file:///altext/stjt/1996.136.html
  15. file:///altext/stjt/1991.092.html
  16. file:///altext/stjt/1994.037.html
  17. file:///altext/stjt/1998.082.html
  18. file:///altext/stjt/1996.084.html
  19. file:///altext/stjt/1991.092.html
  20. file:///altext/stjt/1991.092.html
  21. file:///altext/stjt/1996.136.html
  22. file://1998061.html#g17
  23. file://1998061.html
  24. file:///altext/stjt/1993.038.html
  25. file:///altext/stjt/1996.084.html
  26. file:///altext/stjt/1998.082.html
  27. file:///altext/stjt/1996.084.html
  28. file:///altext/stjt/1998.082.html
  29. file:///altext/stjt/1998.082.html
  30. file:///altext/stjt/1996.136.html
  31. file:///altext/stjt/1998.082.html
  32. file:///altext/stjt/1996.136.html
  33. file:///altext/stjt/1991.092.html
  34. file://1944033.html#g29
  35. file:///altext/stjt/1996.084.html
  36. file:///altext/stjt/1996.084.html
  37. file:///altext/stjt/1997.057.html
  38. file:///altext/stjt/1991.092.html
  39. file:///altext/stjt/1993.038.html
  40. file:///altext/stjt/1998.031.html
  41. file:///altext/stjt/1993.038.html
  42. file:///altext/stjt/1993.038.html
  43. file:///altext/stjt/1991.092.html
  44. file:///altext/stjt/1994.037.html
  45. file:///altext/stjt/1994.037.html
  46. file:///altext/stjt/1994.037.html
  47. file:///altext/stjt/1994.037.html
  48. file:///altext/stjt/1994.037.html
  49. file:///altext/stjt/1994.037.html
  50. file:///altext/stjt/1994.037.html
  51. file:///altext/stjt/1994.037.html
  52. file:///altext/stjt/1994.037.html
  53. file:///altext/stjt/1994.037.html
  54. file:///altext/stjt/1994.037.html
  55. file:///altext/stjt/1994.037.html
  56. file://1998015.html
  57. file:///altext/stjt/1994.037.html
  58. file:///altext/stjt/1994.037.html
  59. file:///altext/stjt/1994.037.html
  60. file:///altext/stjt/1994.037.html
  61. file:///altext/stjt/1994.037.html
  62. file://1998015.html
  63. file:///altext/stjt/1994.037.html
  64. file:///altext/stjt/1998.082.html
  65. file://1993050.html#g18
  66. file:///altext/stjt/1998.082.html
  67. file:///altext/stjt/1994.037.html
  68. file:///altext/stjt/1991.092.html
  69. file:///altext/stjt/1991.092.html
  70. file:///altext/stjt/1994.037.html
