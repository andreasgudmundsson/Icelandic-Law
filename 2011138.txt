
   --------------------------------------------------------------------------

                               Sveitarstjórnarlög

                           2011 nr. 138 28. september

   --------------------------------------------------------------------------

                 Ferill málsins á Alþingi.   Frumvarp til laga.

  Tóku gildi 1. janúar 2012. Breytt með l. 159/2011 (tóku gildi 1. jan. 2012).

                    I. kafli. Almenn ákvæði um sveitarfélög.
                       1. gr. Sjálfstjórn sveitarfélaga.
  Landið skiptist í sveitarfélög sem sjálf ráða málefnum sínum á eigin ábyrgð.
  Með stjórn sveitarfélaga fara sveitarstjórnir sem kjörnar eru lýðræðislegri
    kosningu af íbúum þeirra samkvæmt lögum um kosningar til sveitarstjórna.
         Hver maður telst íbúi sveitarfélags þar sem hann á lögheimili.
                          Sveitarfélög eru lögaðilar.
                     2. gr. Yfirstjórn sveitarstjórnarmála.
          Ráðuneyti sveitarstjórnarmála fer með málefni sveitarfélaga.
Ráðherra sveitarstjórnarmála skal gæta að og virða sjálfstjórn sveitarfélaganna,
                          verkefni þeirra og fjárhag.
Engu málefni sem varðar sérstaklega hagsmuni sveitarfélags skal ráðið til lykta
                      án umfjöllunar sveitarstjórnarinnar.
                      3. gr. Markmið laganna og forsendur.
       Með lögum þessum er markaður almennur grundvöllur að starfsemi og
       stjórnskipulagi sveitarfélaga. Lögin byggjast á þeim forsendum að:
     1. sveitarfélög séu sjálfstæð stjórnvöld sem er stjórnað af lýðræðislega
            kjörnum sveitarstjórnum í umboði íbúa sveitarfélagsins,
     2. skipulag og starfsaðstæður sveitarfélaga séu þannig að þau geti sjálf
         borið ábyrgð á framkvæmd verkefna sem þeim er falið að sinna,
   3. sveitarfélög geti haft samvinnu sín á milli um starfrækslu þeirra verkefna
sem þau geta ekki leyst af hendi á eigin vegum eða þau telja hagkvæmara að leysa
                                með þeim hætti,
   4. afskipti annarra stjórnvalda af málefnum sveitarfélaga taki ávallt mið af
  sjálfstjórn sveitarfélaga samkvæmt stjórnarskrá og sáttmála Evrópuráðsins um
                           sjálfstjórn sveitarfélaga,
   5. sveitarfélög hafi sjálfstæða tekjustofna og sjálfsforræði á gjaldskrám sem
                           þeim er heimilt að setja.
                        4. gr. Staðarmörk sveitarfélaga.
 Sveitarfélög hafa ákveðin staðarmörk sem ráðast af útmerkjum þeirra fasteigna,
                  þ.m.t. þjóðlendna, sem innan þeirra liggja.
           Óheimilt er að breyta mörkum sveitarfélaga nema með lögum.
Þrátt fyrir ákvæði 2. mgr. getur ráðherra breytt mörkum sveitarfélaga í tengslum
 við sameiningu þeirra eða til staðfestingar á samkomulagi milli sveitarfélaga.
   Birta skal staðfestingu ráðherra á breytingum staðarmarka sveitarfélags í
                               Stjórnartíðindum.
Réttur sveitarfélaga til ákvarðana eða umsagna um nýtingu sjávarbotns eða sjávar
  innan íslenskrar lögsögu en utan marka sveitarfélags fer að ákvæðum sérlaga
                                 hverju sinni.
                          5. gr. Heiti sveitarfélags.
  Sveitarstjórn ákveður heiti sveitarfélags að fenginni umsögn örnefnanefndar.
Skal það samrýmast íslenskri málfræði og málvenju. Ef könnun er gerð meðal íbúa
 á viðhorfi til breytingar á nafni sveitarfélags eða á nafni nýs sveitarfélags
          skal leita umsagnar örnefnanefndar um þau nöfn sem um ræðir.
  Ekki má breyta nafni sveitarfélags eða gefa nýju sveitarfélagi nafn nema með
 staðfestingu ráðuneytisins. Þegar nýtt heiti sveitarfélags hefur verið ákveðið
 skal samþykkt um stjórn sveitarfélagsins, sbr. 9. gr., breytt til samræmis og
                 tekur nýtt heiti gildi við gildistöku hennar.
                              6. gr. Byggðarmerki.
  Sveitarstjórn er heimilt að ákveða byggðarmerki fyrir sveitarfélag. Skráning
          byggðarmerkis veitir sveitarfélagi einkarétt á notkun þess.
  Byggðarmerki skulu skráð hjá Einkaleyfastofu sem veitir umsóknum viðtöku og
                        kannar skráningarhæfi merkjanna.
    Viðkomandi ráðherra setur nánari reglur um skráningu byggðarmerkja, m.a.
   varðandi umsóknir og meðferð þeirra, skilyrði fyrir skráningu, ógildingu,
       birtingu og gjöld fyrir umsóknir og vottorð úr byggðarmerkjaskrá.
                     7. gr. Almennar skyldur sveitarfélaga.
   Skylt er sveitarfélögum að annast þau verkefni sem þeim eru falin í lögum.
     Ráðuneytið gefur árlega út leiðbeinandi yfirlit yfir lögmælt verkefni
   sveitarfélaga, flokkuð eftir því hvort verkefni eru skyldubundin eða ekki.
 Sveitarfélög skulu vinna að sameiginlegum velferðarmálum íbúanna eftir því sem
                           fært þykir á hverjum tíma.
 Sveitarfélög geta tekið að sér hvert það verkefni sem varðar íbúa þeirra, enda
                sé það ekki falið öðrum til úrlausnar að lögum.

                          II. kafli. Um sveitarstjórn.
                        8. gr. Hlutverk sveitarstjórnar.
 Sveitarstjórn fer með stjórn sveitarfélagsins samkvæmt ákvæðum laga þessara og
  annarra laga. Starfsemi sveitarfélags fer fram á einu stjórnsýslustigi leiði
                     annað ekki með beinum hætti af lögum.
Sveitarstjórn hefur ákvörðunarvald um nýtingu tekjustofna, lántökur og ráðstöfun
 eigna og um framkvæmd verkefna sveitarfélagsins. Sveitarstjórn skal sjá um að
 lögbundnar skyldur séu ræktar og hafa eftirlit með því að fylgt sé viðeigandi
                        reglum í störfum sveitarfélags.
    Sveitarstjórn getur ályktað um hvert það málefni sem hún telur að varði
                                sveitarfélagið.
             9. gr. Samþykkt um stjórn, stjórnsýslu og fundarsköp.
     Sveitarstjórnir skulu gera sérstaka samþykkt um stjórn og stjórnsýslu
  sveitarfélagsins og um meðferð þeirra málefna sem sveitarfélagið annast. Þar
   skal einnig kveðið á um fundarsköp sveitarstjórnarinnar og nefnda hennar.
Samþykktin nefnist samþykkt um stjórn sveitarfélagsins og skal send ráðuneytinu
                               til staðfestingar.
      Ráðuneytið semur fyrirmynd að samþykkt skv. 1. mgr. og birtir hana í
 Stjórnartíðindum. Gildir fyrirmyndin þar til sérstök samþykkt hefur verið gerð
                             fyrir sveitarfélagið.
                      10. gr. Heiti sveitarstjórnar o.fl.
 Yfirstjórn hvers sveitarfélags nefnist sveitarstjórn. Heimilt er sveitarstjórn
  að nota heitið hreppsnefnd eða bæjarstjórn, enda styðjist slík málnotkun við
 hefð. Byggðarráð má á sama hátt nefna hreppsráð eða bæjarráð, framkvæmdastjóra
má nefna bæjarstjóra eða sveitarstjóra og oddvita má nefna forseta bæjarstjórnar
                          eða forseta sveitarstjórnar.
   Reykjavík er höfuðborg Íslands. Í Reykjavíkurborg nefnist sveitarstjórnin
      borgarstjórn, byggðarráð nefnist borgarráð, framkvæmdastjóri nefnist
            borgarstjóri og oddviti nefnist forseti borgarstjórnar.
                    11. gr. Fjöldi fulltrúa í sveitarstjórn.
   Í sveitarstjórn skal fjöldi fulltrúa standa á oddatölu. Fjöldi fulltrúa í
  sveitarstjórn skal ákveðinn í samþykkt skv. 9. gr. og skal vera innan þeirra
                              marka sem hér segir:
                  1. Þar sem íbúar eru undir 2.000: 57 aðalmenn.
                 2. Þar sem íbúar eru 2.0009.999: 711 aðalmenn.
                3. Þar sem íbúar eru 10.00049.999: 1115 aðalmenn.
                4. Þar sem íbúar eru 50.00099.999: 1523 aðalmenn.
             5. Þar sem íbúar eru 100.000 eða fleiri: 2331 aðalmenn.
   Þrátt fyrir ákvæði 1. mgr. er ekki skylt að fækka eða fjölga aðalmönnum í
sveitarstjórn fyrr en íbúatala hefur verið hærri eða lægri en viðmiðunarmörkin í
   fjögur ár samfellt, talið frá næstu áramótum fyrir almennar kosningar til
          sveitarstjórna. Íbúatala grundvallast á íbúaskrá þjóðskrár.
                   12. gr. Ný sveitarstjórn tekur til starfa.
   Nýkjörin sveitarstjórn tekur við störfum 15 dögum eftir kjördag. Jafnlengi
heldur fráfarandi sveitarstjórn umboði sínu, með þeim takmörkunum sem leiðir af
lögum um kosningar til sveitarstjórna. Áður en nýkjörin sveitarstjórn tekur við
störfum hefur hún ekki umboð til töku ákvarðana um málefni sveitarstjórnarinnar
                             eða sveitarfélagsins.
      Sá fulltrúi í nýkjörinni sveitarstjórn sem á að baki lengsta setu í
 sveitarstjórninni boðar til fyrsta fundar ekki síðar en 15 dögum eftir að hún
tekur við störfum eftir kosningar. Hann stýrir fundi þar til oddviti hefur verið
kjörinn. Hafi tveir eða fleiri fulltrúar átt jafnlengi setu í sveitarstjórninni
 fer aldursforseti þeirra með verkefni samkvæmt þessari málsgrein. Fyrsta fund
                 skal boða með a.m.k. fjögurra daga fyrirvara.
                      13. gr. Kjör oddvita og varaoddvita.
    Á fyrsta fundi kýs sveitarstjórn oddvita og einn eða fleiri varaoddvita.
Sá telst rétt kjörinn oddviti sem fær atkvæði meiri hluta þeirra sem sæti eiga í
 sveitarstjórn. Verði þeim atkvæðafjölda ekki náð skal kjósa að nýju. Við aðra
  umferð telst sá rétt kjörinn sem fær meiri hluta atkvæða þeirra fulltrúa sem
          sitja fundinn eða ef viðkomandi er sá eini sem fær atkvæði.
  Fáist ekki niðurstaða við aðra umferð skal kosið þriðja sinni en nú á milli
 þeirra tveggja sem flest atkvæði fengu við aðra umferð. Ef nauðsynlegt reynist
skal varpa hlutkesti um það milli hverra tveggja verður kosið. Verður þá sá rétt
      kjörinn sem fleiri atkvæði fær. Verði atkvæði jöfn ræður hlutkesti.
 Þegar að lokinni kosningu oddvita skjal kjósa varaoddvita. Kosning varaoddvita
fer fram með sama hætti og oddvita, enda fari ekki um kosningu hans skv. 5. mgr.
  Í samþykkt um stjórn sveitarfélags má ákveða að kjósa skuli fyrsta og annan
 varaoddvita til að gegna, í þeirri röð, störfum oddvita í forföllum hans. Skal
kosning þeirra vera hlutfallskosning, enda sé ekki full samstaða um annað innan
                                sveitarstjórnar.
Tilkynna skal kosningu oddvita og varaoddvita til ráðuneytis þegar að því loknu.
     Kjörtímabil oddvita og varaoddvita er hið sama og sveitarstjórnar nema
sveitarstjórn ákveði annað. Njóti oddviti eða varaoddviti ekki lengur stuðnings
sveitarstjórnar skal kjósa í þau embætti að nýju. Hið sama á við ef oddviti eða
           varaoddviti forfallast varanlega eða fær lausn frá starfi.

                       III. kafli. Sveitarstjórnarfundir.
                       14. gr. Skylda til að halda fundi.
  Sveitarstjórn skal halda reglulega fundi á þeim stað og tíma sem ákveðið er
 fyrir fram eða mælt er fyrir um í samþykkt um stjórn sveitarfélags. Aukafundi
   skal halda þegar oddviti eða framkvæmdastjóri telur það nauðsynlegt eða ef
                 þriðjungur sveitarstjórnarfulltrúa óskar þess.
Sveitarstjórn er heimilt að fella niður reglulegan fund sinn, enda sé tillaga um
     slíkt samþykkt mótatkvæðalaust á næsta fundi sveitarstjórnar á undan.
                       15. gr. Boðun og auglýsing funda.
   Framkvæmdastjóri eða oddviti, eftir ákvörðun sveitarstjórnar, boðar fundi.
 Fundarboð skal berast sveitarstjórnarmönnum ekki síðar en tveimur sólarhringum
  fyrir fund. Fundarboð vegna aukafunda skal berast sveitarstjórnarmönnum svo
 fljótt sem auðið er og ekki síðar en sólarhring fyrir fund. Aukafund skal boða
 ekki síðar en tveimur virkum dögum eftir að ósk þar um barst þeim er boða skal
  fund. Nánari fyrirmæli um boðun funda er unnt að setja í samþykkt um stjórn
                                 sveitarfélags.
 Fundarboði skal fylgja dagskrá fundarins og þau gögn sem eru nauðsynleg til að
sveitarstjórnarmenn geti tekið upplýsta afstöðu til mála sem þar eru tilgreind.
   Íbúum sveitarfélags skal kunngert með opinberri auglýsingu hvar og hvenær
 sveitarstjórn heldur fundi. Einnig skal sveitarstjórn birta opinberlega innan
  sömu tímafresta og við á um sveitarstjórnarmenn fundarboð og dagskrá fundar,
    enda standi reglur um þagnarskyldu því ekki í vegi. Auglýsing á vefsíðu
                       sveitarfélags telst fullnægjandi.
                             16. gr. Opnir fundir.
  Fundir sveitarstjórna eru opnir. Sveitarstjórn getur ákveðið að einstök mál
  skuli rædd fyrir luktum dyrum þegar það telst nauðsynlegt vegna eðlis máls.
  Oddviti eða sveitarstjórn getur jafnframt ákveðið að ræða fyrir luktum dyrum
                            tillögu um lokun fundar.
   Þrátt fyrir að fundi sé lokað er heimilt að ákveða að tilteknir starfsmenn
                         sveitarfélags séu viðstaddir.
                   17. gr. Ályktunarhæfi og atkvæðagreiðsla.
         Sveitarstjórn getur enga ályktun gert nema meira en helmingur
                  sveitarstjórnarmanna sé viðstaddur á fundi.
Á sveitarstjórnarfundum ræður afl atkvæða úrslitum mála. Hjáseta telst þátttaka
 í atkvæðagreiðslu. Ef jafnmörg atkvæði eru með málefni og á móti fellur það en
                         við kosningar ræður hlutkesti.
 Ef fjarlægðir í sveitarfélagi eru miklar eða samgöngur innan sveitarfélags eru
  erfiðar er heimilt að nota fjarfundarbúnað á fundum sveitarstjórnar. Skal þá
   mælt fyrir um notkun slíks búnaðar í samþykkt um stjórn sveitarfélagsins.
                     18. gr. Tvær umræður í sveitarstjórn.
  Sveitarstjórn skal hafa tvær umræður, með a.m.k. einnar viku millibili, um:
   1. samþykktir og aðrar reglur sem samkvæmt lögum eiga að hljóta staðfestingu
                                   ráðherra,
                           2. staðfestingu ársreiknings,
       3. stefnumarkandi áætlanir sem gilda eiga til lengri tíma og taka til
                  sveitarfélags í heild eða meiri hluta þess,
       4. tillögu um sameiningu við annað sveitarfélag skv. 2. mgr. 120. gr.
  Sveitarstjórn skal hafa tvær umræður, með a.m.k. tveggja vikna millibili, um
 fjárhagsáætlanir sveitarfélagsins skv. 62. gr. Ákvæði þetta gildir þó ekki um
                     samþykkt viðauka við fjárhagsáætlanir.
                     19. gr. Fundarstjórn og fundargerðir.
Oddviti stjórnar fundum sveitarstjórnar. Hann sér um að fundargerðir séu færðar
       og að fundir fari að öðru leyti fram í samræmi við lög, samþykktir
                     sveitarfélagsins og almenn fundarsköp.
Ráðherra setur með auglýsingu leiðbeiningar um ritun fundargerða sveitarstjórna,
m.a. um hvað þar er skylt að bóka, um staðfestingu þeirra þegar að loknum fundi
   og skráningu og meðferð rafrænna fundargerða. Þar skal einnig setja nánari
               viðmið um framkvæmd fjarfunda skv. 3. mgr. 17. gr.
       20. gr. Hæfi til þátttöku í meðferð og afgreiðslu einstakra mála.
 Um hæfi sveitarstjórnarmanna, nefndarfulltrúa og starfsmanna sveitarfélaga til
þátttöku í meðferð eða afgreiðslu mála þar sem á, eða til greina kemur, að taka
 stjórnvaldsákvörðun skv. 2. mgr. [1]1. gr. stjórnsýslulaga, nr. 37/1993, gilda
ákvæði stjórnsýslulaga sé ekki öðruvísi ákveðið í lögum þessum. Viðkomandi telst
þó aðeins vanhæfur sé hann eða hafi verið maki aðila, skyldur eða mægður aðila í
 beinan legg eða að einum lið til hliðar eða tengdur aðila með sama hætti vegna
 ættleiðingar, nema strangari regla sé sett í samþykkt um stjórn og fundarsköp.
 Þá verður starfsmaður sveitarfélags ekki vanhæfur vegna vanhæfis yfirmanns ef
 eðli máls eða uppbygging stjórnkerfis sveitarfélagsins þykir ekki gefa tilefni
                                   til slíks.
 Í öðrum tilvikum en skv. 1. mgr. ber sveitarstjórnarmanni, nefndarfulltrúa eða
starfsmanni sveitarfélags að víkja sæti við meðferð og afgreiðslu máls þegar það
   varðar hann eða nána venslamenn hans svo sérstaklega að almennt má ætla að
viljaafstaða hans mótist að einhverju leyti þar af. Þessi regla tekur einnig til
                   gerðar samninga fyrir hönd sveitarfélags.
   Sveitarstjórnarmenn eru ekki vanhæfir þegar verið er að velja fulltrúa til
   trúnaðarstarfa á vegum sveitarstjórnar eða ákveða þóknun fyrir slík störf.
        Sveitarstjórnarmenn eða nefndarmenn sem jafnframt eru starfsmenn
 sveitarfélagsins og hafa sem slíkir átt þátt í að undirbúa eða taka ákvörðun í
  tilteknu máli sem lagt er fyrir sveitarstjórn eða nefnd eru alltaf vanhæfir
   þegar sveitarstjórnin eða nefndin fjallar um málið. Þetta á þó ekki við um
                               framkvæmdastjóra.
Ákvæði 4. mgr. á ekki við þegar sveitarstjórn eða viðkomandi nefnd fjallar um og
 afgreiðir ársreikninga, fjárhagsáætlanir, skipulagsáætlanir og aðrar almennar
áætlanir sveitarfélagsins, enda eigi sveitarstjórnarmaður eða nefndarmaður ekki
 sérstakra og verulegra hagsmuna að gæta umfram aðra við afgreiðslu viðkomandi
                                   málefnis.
  Sveitarstjórnarmaður, nefndarfulltrúi eða starfsmaður sveitarfélags sem veit
hæfi sitt eða annars orka tvímælis skal án tafar vekja athygli oddvita, formanns
                       nefndar eða næsta yfirmanns á því.
   Sveitarstjórn tekur ákvörðun um hæfi sveitarstjórnarmanns til meðferðar og
afgreiðslu einstakra mála. Sveitarstjórnarmaður sem hlut á að máli má taka þátt
   í atkvæðagreiðslu um hæfi sitt. Nefnd tekur ákvörðun um hæfi nefndarmanns.
  Nefndarmaður sem hlut á að máli má taka þátt í atkvæðagreiðslu um hæfi sitt.
Sveitarstjórnarmaður eða nefndarmaður sem er vanhæfur til meðferðar máls má ekki
  taka þátt í meðferð þess eða hafa áhrif á það með öðrum hætti og skal ávallt
               yfirgefa fundarsal við meðferð þess og afgreiðslu.
                               21. gr. Varamenn.
  Þegar kosið hefur verið til sveitarstjórnar óbundinni kosningu taka varamenn
            sæti í sveitarstjórn í þeirri röð sem þeir voru kosnir.
  Þegar kosið hefur verið til sveitarstjórnar hlutbundinni listakosningu, eða
   listi hefur verið sjálfkjörinn, taka varamenn af lista aðalfulltrúa sæti í
                sveitarstjórn í þeirri röð sem þeir voru kosnir.
Ef framboðslisti hefur verið borinn fram af tveimur eða fleiri stjórnmálaflokkum
 eða samtökum geta aðalmenn listans komið sér saman um að varamenn listans, sem
    eru úr sama stjórnmálaflokki eða samtökum og aðalmaður, taki sæti hans í
 sveitarstjórn í þeirri röð sem þeir voru kosnir án tillits til þess hvar þeir
   annars eru í röð varamanna. Sé enginn varamaður af viðkomandi lista í sama
  stjórnmálaflokki eða samtökum og sá aðalfulltrúi sem í hlut á taka varamenn
    listans sæti samkvæmt venjulegum reglum. Hér skal ávallt miðað við stöðu
          viðkomandi á þeim tíma er kjör til sveitarstjórnar fór fram.
Yfirlýsingu um samkomulag skv. 3. mgr. skal leggja fram á fyrsta eða öðrum fundi
   sveitarstjórnar að loknum sveitarstjórnarkosningum og gildir hún til loka
                                 kjörtímabils.

              IV. kafli. Réttindi og skyldur sveitarstjórnarmanna.
                            22. gr. Mætingarskylda.
 Sveitarstjórnarmanni ber skylda til að taka þátt í öllum sveitarstjórnarfundum
   og fundum í nefndum og ráðum sem hann hefur verið kjörinn til nema lögmæt
                          forföll hamli, sbr. 31. gr.
                       23. gr. Skylda til að taka kjöri.
  Aðal- og varamönnum í sveitarstjórn er skylt að taka kjöri í nefnd, ráð eða
   stjórn á vegum sveitarfélagsins, sem og til annarra trúnaðarstarfa á vegum
                               sveitarfélagsins.
Sá sem verið hefur oddviti heilt kjörtímabil eða lengur eða gegnt ákveðnu starfi
 innan sveitarstjórnar jafnlangan tíma eða lengur getur skorast undan kosningu
 til þess starfs jafnlangan tíma og hann hefur haft starfið með höndum. Ósk um
       undanþágu skal sett fram áður en kjör í viðkomandi starf fer fram.
              24. gr. Aðrar almennar skyldur sveitarstjórnarmanna.
 Hverjum sveitarstjórnarmanni er skylt að inna af hendi störf sem sveitarstjórn
              felur honum og varða verkefni sveitarstjórnarinnar.
    Sveitarstjórnarmönnum ber að gegna starfi sínu af alúð og samviskusemi.
    Sveitarstjórnarmönnum ber í hvívetna að gæta að almennum hagsmunum íbúa
                sveitarfélagsins sem og öðrum almannahagsmunum.
                          25. gr. Sjálfstæði í starfi.
 Sveitarstjórnarmenn eru sjálfstæðir í störfum sínum. Þeir eru einungis bundnir
          af lögum og eigin sannfæringu um afstöðu til einstakra mála.
              26. gr. Málfrelsi, tillöguréttur og atkvæðisréttur.
Sveitarstjórnarmenn hafa málfrelsi á fundum sveitarstjórnar eftir því sem nánar
   er ákveðið í fundarsköpum. Þeir hafa tillögurétt og atkvæðisrétt á fundum
                                sveitarstjórnar.
Þeir sem hafa rétt til að taka þátt í umræðum í sveitarstjórn eiga rétt á að fá
  bókaðar í fundargerð stuttar athugasemdir um afstöðu til þeirra mála sem til
                                  umræðu eru.
    Vilji sveitarstjórnarmaður ekki una úrskurði oddvita um stjórn fundar og
  fundarsköp getur hann skotið úrskurðinum til sveitarstjórnar sem sker úr án
                                    umræðna.
                      27. gr. Réttur til að bera upp mál.
  Sveitarstjórnarmaður á rétt á að tekið verði á dagskrá sveitarstjórnarfundar
hvert það málefni sem sérstaklega varðar hagsmuni sveitarfélagsins eða verkefni
                                     þess.
  Mál sem ekki er tilgreint á útsendri dagskrá sveitarstjórnarfundar verður þó
      ekki tekið til afgreiðslu á viðkomandi fundi án samþykkis ^2/3 hluta
                                  fundarmanna.
                  28. gr. Aðgangur að gögnum og þagnarskylda.
  Vegna starfa sinna í sveitarstjórn á sérhver sveitarstjórnarmaður rétt á að
 kynna sér gögn og upplýsingar sem fyrir liggja í stjórnsýslu sveitarfélags og
         varða málefni sem komið geta til umfjöllunar í sveitarstjórn.
   Sveitarstjórnarmaður skal eiga eðlilegan aðgang að skrifstofu og stofnunum
  sveitarfélagsins í þeim tilgangi að kynna sér starfsemi sveitarfélagsins og
                                    rekstur.
 Sveitarstjórn skal í samþykkt um stjórn sveitarfélags mæla nánar fyrir um rétt
sveitarstjórnarmanna til að fá afhent afrit gagna sem falla undir 1. mgr. og um
fyrirkomulag og framkvæmd aðgangs að skrifstofu og stofnunum sveitarfélags skv.
                                    2. mgr.
 Sveitarstjórnarmenn skulu gæta trúnaðar um það sem þeir verða áskynja í starfi
 sínu og leynt á að fara samkvæmt lögum eða eðli máls. Þagnarskylda helst þótt
                              látið sé af starfi.
                   29. gr. Siðareglur og góðir starfshættir.
    Sveitarstjórn skal setja sér siðareglur sem sendar skulu ráðuneytinu til
staðfestingar. Ef siðareglur eru í gildi skal ný sveitarstjórn meta hvort ástæða
 sé til endurskoðunar þeirra. Ef niðurstaðan er sú að siðareglur þarfnist ekki
endurskoðunar halda þær gildi sínu. Tilkynna skal ráðuneytinu um þá niðurstöðu.
 Siðareglur sveitarstjórnar skulu birtar opinberlega á vefsíðu sveitarfélagsins
                            eða á sambærilegan hátt.
 Öllum kjörnum fulltrúum í sveitarstjórn og nefndum og ráðum sem sveitarstjórn
       skipar ber að haga störfum sínum í samræmi við settar siðareglur.
Samband íslenskra sveitarfélaga skipar nefnd sem veitt getur álit um siðareglur
   og um ætluð brot á þeim. Ráðuneytið getur borið tillögur sveitarstjórna um
       siðareglur undir nefndina áður en það tekur þær til staðfestingar.
                           30. gr. Lausn frá störfum.
   Missi fulltrúi í sveitarstjórn kjörgengi skal hann víkja úr sveitarstjórn.
   Telji sveitarstjórnarmaður sig ekki geta gegnt skyldum í sveitarstjórn án
óhæfilegs álags, svo sem vegna veikinda eða annarrar vinnu, getur sveitarstjórn
 létt af honum störfum eða veitt honum lausn úr sveitarstjórn, að hans ósk, um
         tiltekinn fyrir fram ákveðinn tíma eða til loka kjörtímabils.
     Þegar sveitarstjórnarmaður flytur úr sveitarfélagi um stundarsakir má
sveitarstjórn ákveða, að ósk hans, að hann skuli víkja úr sveitarstjórn þar til
  hann tekur aftur búsetu í sveitarfélaginu. Slík ákvörðun skal tekin áður en
  sveitarstjórnarmaður flytur um stundarsakir. Sé ekki tekin ákvörðun samkvæmt
  þessari málsgrein missir sveitarstjórnarmaður kjörgengi samkvæmt hefðbundnum
                                    reglum.
Ef sveitarstjórnarmaður missir fjárforræði skal sveitarstjórn veita honum lausn
                  frá störfum þann tíma er sviptingin gildir.
                            31. gr. Boðun varamanna.
    Þegar aðalmaður er vanhæfur til meðferðar máls í sveitarstjórn skal boða
varamann hans til meðferðar þess og afgreiðslu. Að afgreiðslu máls lokinni tekur
aðalmaður sæti sitt á viðkomandi fundi á ný. Verði innköllun varamanns ekki við
 komið getur vanhæfur sveitarstjórnarmaður krafist þess að umræðu og afgreiðslu
 máls verði frestað til næsta fundar. Frestun nær þó ekki fram að ganga ef ^2/3
  hlutar viðstaddra sveitarstjórnarfulltrúa greiða atkvæði gegn frestun eða ef
frestun hefði í för með sér að gengið væri gegn lögbundnum afgreiðslutíma máls.
    Þegar aðalmaður getur ekki mætt til fundar eða þarf að víkja af fundi af
heilbrigðisástæðum eða af öðrum óviðráðanlegum ástæðum tekur varamaður hans sæti
  í sveitarstjórn á þeim fundi. Aðalmaður skal tilkynna forföll eins fljótt og
auðið er og óska eftir því að varamaður verði boðaður. Forföll samkvæmt þessari
 málsgrein taka ávallt til viðkomandi fundar í heild, eða til loka fundar sé um
                                  það að ræða.
 Þegar fyrirséð er að aðalmaður í sveitarstjórn mun taka hlé frá störfum vegna
atvika sem greinir í 2. mgr. í a.m.k. einn mánuð skal varamaður hans taka sæti í
 sveitarstjórninni frá og með næsta fundi, enda séu þá ástæður forfalla enn til
staðar. Þegar forföllum lýkur tekur aðalmaður sæti sitt að nýju frá og með næsta
                                     fundi.
    Þegar aðalmaður fellur frá, missir kjörgengi eða fær lausn frá starfi í
  sveitarstjórn skal varamaður hans taka sæti í sveitarstjórn frá og með næsta
                                     fundi.
                       32. gr. Réttur til þóknunar o.fl.
Skylt er sveitarstjórn að ákveða hæfilega þóknun til sveitarstjórnarmanna fyrir
 störf þeirra. Sé um langan veg að fara milli heimilis sveitarstjórnarmanns og
  fundarstaðar sveitarstjórnar skal einnig ákveða hæfilega greiðslu ferða- og
                      dvalarkostnaðar sé um hann að ræða.
  Nú tekst sveitarstjórnarmaður ferð á hendur í þágu sveitarfélagsins samkvæmt
   ákvörðun sveitarstjórnar og á hann þá rétt til greiðslu hæfilegs ferða- og
                                dvalarkostnaðar.
Sveitarstjórn er heimilt að setja nánari reglur um réttindi sveitarstjórnarmanna
    samkvæmt þessari grein, svo sem varðandi lífeyrissjóði, fæðingarorlof og
                                    biðlaun.
   Sveitarstjórnarmaður má ekki afsala sér greiðslum sem honum eru ákveðnar á
                          grundvelli þessarar greinar.
             33. gr. Réttur til þátttöku í sveitarstjórnarstörfum.
Atvinnuveitanda er óheimilt að segja starfsmanni upp störfum af þeirri ástæðu að
hann hafi boðið sig fram til sveitarstjórnar eða verið kjörinn í sveitarstjórn.
Sé starfsmanni sem hefur boðið sig fram til sveitarstjórnar eða verið kjörinn í
  sveitarstjórn sagt upp starfi skal vinnuveitandi hans sýna fram á að ástæður
                 uppsagnar sé ekki að rekja til þeirra atriða.
   Sveitarstjórnarmaður á rétt á fjarveru úr starfi að því leyti sem honum er
nauðsynlegt til að sinna lögbundinni mætingarskyldu á fundi í sveitarstjórn, hjá
  nefndum sveitarfélagsins og á aðra fundi sem hann hefur verið kjörinn til að
 sækja fyrir hönd sveitarstjórnar. Teljist viðvera starfsmanns nauðsynleg vegna
 sérstakra og rökstuddra atvika getur atvinnuveitandi þó hafnað ósk starfsmanns
                                  um fjarveru.
                     34. gr. Réttindi og skyldur varamanna.
Ákvæði þessa kafla, um réttindi og skyldur sveitarstjórnarmanna, eiga einnig við
               um varamenn þegar þeir taka sæti í sveitarstjórn.

                      V. kafli. Nefndir, ráð og stjórnir.
                              35. gr. Byggðarráð.
Sveitarstjórn getur ákveðið í samþykkt um stjórn sveitarfélagsins að kosið skuli
  byggðarráð. Í sveitarstjórnum sem eru skipaðar fimm aðalfulltrúum er þó ekki
                          heimilt að kjósa byggðarráð.
  Byggðarráð telst til fastanefnda sveitarstjórnar, sbr. 37. gr. Ákvæði þessa
kafla, þar á meðal um framsal á valdi til fullnaðarafgreiðslu mála, eiga við um
       byggðarráð að því leyti sem annað er ekki sérstaklega tekið fram.
  Byggðarráð fer ásamt framkvæmdastjóra með framkvæmdastjórn og fjármálastjórn
  sveitarfélagsins að því leyti sem þessi mál eru ekki öðrum falin. Byggðarráð
 hefur eftirlit með stjórnsýslu sveitarfélagsins og fjármálastjórn þess, semur
 drög að fjárhagsáætlun og viðaukum við hana og leggur þau fyrir sveitarstjórn.
    Þá sér byggðarráð um að ársreikningar sveitarfélagsins séu samdir reglum
      samkvæmt og lagðir fyrir sveitarstjórn til meðferðar og afgreiðslu.
 Heimilt er að ákveða í samþykkt um stjórn sveitarfélags að byggðarráð taki að
  meira eða minna leyti við starfi annarra fastanefnda sveitarstjórnar. Þá er
 heimilt að ákveða í samþykkt um stjórn sveitarfélags að ályktanir, tillögur og
fundargerðir annarra nefnda megi leggja fyrir byggðarráð til umfjöllunar áður en
  þær eru lagðar fyrir sveitarstjórn til kynningar eða endanlegrar afgreiðslu.
  Byggðarráði er heimil fullnaðarákvörðun mála sem eigi varða verulega fjárhag
 sveitarsjóðs eða stofnana hans, enda sé eigi ágreiningur innan ráðsins eða við
  framkvæmdastjóra um ákvörðunina, en meðan sveitarstjórn er í sumarleyfi fer
byggðarráð með sömu heimildir og sveitarstjórn hefur ella. Þá er heimilt að fela
     byggðarráði fullnaðarafgreiðslu einstakra mála sem samkvæmt samþykktum
 sveitarfélags hafa áður komið til umfjöllunar annarra nefnda sveitarstjórnar.
                         36. gr. Kosning í byggðarráð.
 Byggðarráð skal kosið til eins árs í senn nema annað sé ákveðið í samþykkt um
                             stjórn sveitarfélags.
 Fjöldi aðalmanna í byggðarráði skal standa á oddatölu. Aðalmenn í byggðarráði
 skulu ekki vera fleiri en nemur helmingi af aðalfulltrúum í sveitarstjórn, þó
               mest níu. Kjósa skal jafnmarga aðal- og varamenn.
 Aðalmenn í byggðarráði skulu koma úr hópi aðalmanna í sveitarstjórn. Varamenn
  skal einnig velja úr hópi aðalfulltrúa í sveitarstjórninni. Heimilt er þó að
 ákveða að aðalfulltrúar og varafulltrúar af sama framboðslista og hinn kjörni
byggðarráðsmaður verði varamenn hans í þeirri röð sem þeir skipuðu listann þegar
                         kosið var til sveitarstjórnar.
     Sveitarstjórn kýs formann og varaformann byggðarráðs úr hópi kjörinna
                               byggðarráðsmanna.
                     37. gr. Fastanefndir sveitarstjórnar.
  Sveitarstjórn kýs fulltrúa í nefndir eftir því sem fyrir er mælt í lögum og
     samþykkt um stjórn sveitarfélags. Slíkar nefndir teljast fastanefndir
                                sveitarstjórnar.
Kjörtímabil fastanefnda er hið sama og sveitarstjórnarinnar, nema annað leiði af
           lögum eða samþykktum um stjórn sveitarfélagsins. Að loknum
  sveitarstjórnarkosningum halda fastanefndir þó umboði sínu þar til nýkjörin
  sveitarstjórn hefur kjörið nýja nefnd í þeirra stað en með sömu takmörkunum
 valdheimilda og fyrri sveitarstjórn sætti að afloknum kosningum, sbr. 12. gr.
    Heimilt er sveitarstjórn að sameina nefndir þannig að ein nefnd fari með
  verkefni á fleiri en einu sviði þó að svo sé kveðið á í lögum að kjósa skuli
               sérstaka nefnd til að fara með tiltekin verkefni.
Í sveitarfélögum þar sem erfiðlega horfir með að manna nefndir er sveitarstjórn
heimilt að fara sjálf með verkefni lögskipaðrar nefndar nema verkefni hennar sé
          ósamrýmanlegt störfum sveitarstjórnar að mati ráðuneytisins.
                    38. gr. Nefnd fyrir hluta sveitarfélags.
Sveitarstjórn getur kosið nefnd til að fara með afmörkuð málefni eða málaflokka
                             í hluta sveitarfélags.
  Ef mælt er fyrir um kosningu slíkrar nefndar í lögum eða samþykkt um stjórn
            sveitarfélags telst hún til fastanefnda sveitarstjórnar.
  Í samþykkt um stjórn sveitarfélags má ákveða að nefnd samkvæmt þessari grein
   skuli kosin af íbúum viðkomandi hluta sveitarfélags sem kosningarrétt eiga
    samkvæmt lögum um kosningar til sveitarstjórna. Eru þá jafnframt aðeins
         kjörgengir í nefndina íbúar viðkomandi hluta sveitarfélagsins.
Ákvörðun skv. 3. mgr. er háð samþykki ráðuneytisins og er m.a. háð því skilyrði
 að hægt sé að gefa út kjörskrárstofn fyrir þann hluta sveitarfélagsins sem um
 ræðir, sbr. 4. gr. laga um kosningar til sveitarstjórna. Um kosningu samkvæmt
             grein þessari gilda að öðru leyti ákvæði þeirra laga.
  Ákvæði 44., 45. og 49. gr. gilda ekki um skipun nefndar sem er kosin skv. 3.
   mgr. Að öðru leyti gilda um störf slíkrar nefndar, kjörgengi, réttindi og
 skyldur nefndarmanna og aðra þætti ákvæði þessara laga eftir því sem við getur
                                      átt.
         39. gr. Nefnd til að fara með einstök verkefni eða málaflokka.
  Sveitarstjórn getur kosið nefndir til að fjalla um og undirbúa einstök mál,
  málaflokka eða verkefni. Umboð slíkra nefnda getur sveitarstjórn afturkallað
       hvenær sem er og fellur það sjálfkrafa niður við lok kjörtímabils
                                sveitarstjórnar.
 Í nefndir samkvæmt þessari grein má kjósa einstaklinga sem ekki hafa náð aldri
 til að njóta kosningarréttar í sveitarfélagi og einstaklinga sem ekki eiga þar
                                  lögheimili.
                            40. gr. Valdsvið nefnda.
Sveitarstjórn ákveður valdsvið nefnda, ráða og stjórna sem hún kýs nema slíkt sé
                                ákveðið í lögum.
Hafi nefnd ekki verið falin fullnaðarafgreiðsla máls samkvæmt lögum eða samþykkt
um stjórn sveitarfélagsins teljast ályktanir hennar tillögur til sveitarstjórnar
        enda þótt þær séu orðaðar sem ákvarðanir eða samþykktir nefndar.
                       41. gr. Afgreiðsla á fundargerðum.
     Fundargerðir nefnda, ráða og stjórna skulu lagðar fyrir byggðarráð eða
sveitarstjórn eftir því hver háttur er hafður á fullnaðarafgreiðslu í viðkomandi
málaflokki. Ef fundargerðir nefnda innihalda ályktanir eða tillögur sem þarfnast
 staðfestingar byggðarráðs eða sveitarstjórnar ber að taka viðkomandi ályktanir
   og tillögur fyrir sem sérstök mál og afgreiða þau með formlegum hætti. Ef
 fundargerðir nefnda innihalda hins vegar ekki slíkar ályktanir eða tillögur er
                nægjanlegt að þær séu lagðar fram til kynningar.
Ályktun nefndar sem hefur fjárútlát í för með sér skal lögð fyrir sveitarstjórn
        eða byggðarráð eftir því sem fyrir er mælt í samþykkt um stjórn
                               sveitarfélagsins.
 Eftir því sem við á gildir ákvæði þetta einnig um afgreiðslu sveitarstjórnar á
                           fundargerðum byggðarráðs.
     42. gr. Framsal sveitarstjórnar á valdi til fullnaðarafgreiðslu mála.
  Í því skyni að stuðla að hagræðingu, skilvirkni og hraðari málsmeðferð getur
 sveitarstjórn ákveðið í samþykkt um stjórn sveitarfélagsins að fela fastanefnd
       fullnaðarafgreiðslu einstakra mála sem ekki varða verulega fjárhag
     sveitarfélagsins, nema lög eða eðli máls mæli sérstaklega gegn því. Ef
  fastanefnd er falið vald samkvæmt þessari málsgrein skal fjöldi nefndarmanna
                               standa á oddatölu.
  Á sama hátt og með sömu skilyrðum er sveitarstjórn heimilt að fela einstökum
 starfsmönnum sveitarfélags fullnaðarafgreiðslu mála. Sveitarstjórn, byggðarráð
  eða hlutaðeigandi fastanefnd skal hafa eftirlit með afgreiðslu mála samkvæmt
   þessari málsgrein og kalla eftir reglulegum skýrslum um ákvarðanir sem eru
   teknar á grundvelli hennar. Þessi málsgrein hefur þó ekki áhrif á almennar
   heimildir starfsmanna sveitarfélags til töku ákvarðana sem varða daglegan
   rekstur og þjónustu sveitarfélags og teljast leiða af stöðuumboði þeirra.
Sá starfsmaður sem fengið hefur framselt vald til fullnaðarafgreiðslu mála skv.
 2. mgr., eða þriðjungur hlutaðeigandi fastanefndar skv. 1. mgr., getur ávallt
óskað eftir því að sveitarstjórn, byggðarráð eða viðkomandi fastanefnd samkvæmt
               samþykktum sveitarfélagsins taki ákvörðun í máli.
 Þegar sveitarstjórn nýtir heimildir skv. 1. eða 2. mgr. skal jafnframt kveða á
um það í samþykkt sveitarfélagsins hver skuli taka fullnaðarákvörðun í máli skv.
   3. mgr. og hvernig skuli fara með endurupptöku mála sem hljóta afgreiðslu
                            samkvæmt þessum ákvæðum.
                        43. gr. Kosningar og kjörgengi.
  Kosningar í fastanefndir sveitarstjórnar, nefndir fyrir hluta sveitarfélags,
  nefndir til að fara með einstök verkefni eða málaflokka, byggðarráð og aðrar
nefndir og stjórnir sem sveitarfélag á aðild að skulu vera leynilegar og bundnar
                      hlutfallskosningar ef þess er óskað.
 Þeir einir eru kjörgengir í nefndir, ráð og stjórnir sem hafa kosningarrétt í
     sveitarfélaginu, nema annað leiði af lögum, sbr. m.a. 2. mgr. 39. gr.
 Starfsmenn fyrirtækja og stofnana sveitarfélags eru ekki kjörgengir í nefndir,
      ráð og stjórnir þeirra fyrirtækja eða stofnana sem þeir starfa hjá.
 Sveitarstjórn getur þó ákveðið að víkja frá þessu ef málefni vinnuveitanda eru
 óverulegur þáttur í starfi viðkomandi nefndar og starfið er ekki þess eðlis að
             hætta sé á hagsmunaárekstrum þrátt fyrir nefndarsetu.
                44. gr. Framlagning lista við hlutfallskosningu.
  Við bundna hlutfallskosningu í nefndir skal framlagning lista fara fram með
                              eftirfarandi hætti:
   1. Leggja skal fram lista þar sem fram koma tillögur um fulltrúa í viðkomandi
nefnd. Hver sveitarstjórnarmaður getur aðeins staðið að tillögu um einn lista í
 hverja nefnd. Listi getur innihaldið allt að tvöföldum þeim fulltrúafjölda sem
 kjósa skal til nefndarinnar. Nafn sveitarstjórnarmanns má aðeins setja á þann
                 lista sem hann sjálfur stendur að tillögu um.
    2. Ef velja á tvo eða þrjá fulltrúa í nefnd skal a.m.k. einn af hvoru kyni
  vera á lista. Ef velja á fjóra eða fimm fulltrúa skulu a.m.k. tveir af hvoru
 kyni vera á lista. Ef velja á sex til átta í nefnd skulu a.m.k. þrír af hvoru
  kyni vera á lista. Ef velja á níu fulltrúa skulu a.m.k. fjórir af hvoru kyni
 vera á lista. Ef velja á fleiri í nefnd skulu a.m.k. 40% af hvoru kyni vera á
   lista. Ef kjörgengi í nefnd er bundið við sveitarstjórnarmenn eða varamenn
þeirra á þessi regla þó ekki við. Hið sama á við ef kjörgengi í nefnd er bundið
    með þeim hætti að ekki er fært að fullnægja kröfum samkvæmt þessum lið.
    3. Tillaga um lista skal lögð fram skriflega og undirrituð af a.m.k. einum
þeirra sveitarstjórnarmanna sem standa að henni. Ef gerð er tillaga um fulltrúa
 sem ekki er skylt að taka kjöri í viðkomandi nefnd skal liggja fyrir samþykki
                           hans fyrir tilnefningunni.
                         45. gr. Kosning á milli lista.
           Kosning á milli lista skal fara fram á eftirfarandi hátt:
    1. Nefndarsætum er deilt á viðkomandi lista í hlutfalli við þau atkvæði sem
hver listi fær á grundvelli eftirfarandi reglu: Deila skal atkvæðatölum listanna
   með tölunum 1, 2, 3, 4 o.s.frv. Útkomutölur eru skráðar fyrir hvern lista.
   2. Þegar ákveðnar hafa verið útkomutölur fyrir hvern lista skal ákvarða hvaða
fulltrúar hafa fengið kosningu í nefnd. Það er gert á eftirfarandi hátt: Fyrsta
fulltrúa fær sá listi sem hefur hæsta útkomutölu. Sú tala er síðan felld niður.
   Annan fulltrúa fær sá listi sem nú hefur hæsta útkomutölu. Þessu skal fram
      haldið þar til úthlutað hefur verið jafnmörgum fulltrúum og kjósa á.
    3. Ef of fá nöfn eru á lista þegar til úthlutunar kemur skal ganga fram hjá
  þeim lista við frekari úthlutun. Ef tvær eða fleiri útkomutölur eru jafnháar
                             skal varpa hlutkesti.
      4. Ef í ljós kemur að þessu loknu að annað kynið hefur ekki eins marga
fulltrúa af hverjum lista fyrir sig og krafist er í 2. tölul. 44. gr. skal færa
  einstaklinga af því kyni sem fulltrúa vantar svo langt upp listann sem þarf
                      þannig að tilskilið hlutfall náist.
   Ef ekki er kosið hlutfallskosningu til nefndar, sbr. 1. mgr. 43. gr., skal
sveitarstjórn gæta þess að fullnægja kröfum um kynjahlutfall skv. 2. tölul. 44.
                       gr. við skipun í viðkomandi nefnd.
                    46. gr. Fundir nefnda og ályktunarhæfi.
Fundir nefnda skulu almennt haldnir fyrir luktum dyrum. Nefnd er heimilt að opna
  fundi sína komi fram ósk um slíkt svo fremi sem lög eða eðli máls hamli því
 ekki. Sveitarstjórn skal setja reglur um meðferð óska um opna fundi nefnda þar
       sem fram komi skilyrði opnunar. Um fundi nefnda, ályktunarhæfi og
     atkvæðagreiðslur gilda ákvæði III. kafla eftir því sem við getur átt.
                               47. gr. Varamenn.
         Varamenn taka sæti í nefndum í þeirri röð sem þeir eru kosnir.
  Þegar kosið er til nefndar hlutbundinni listakosningu eða listi hefur verið
 sjálfkjörinn, og aðalmaður í nefnd er forfallaður taka varamenn af þeim lista
  sem aðalmaður er kjörinn af sæti í nefnd í þeirri röð sem þeir skipa listann
   eftir að endurröðun á hann hefur farið fram skv. 4. tölul. 1. mgr. 45. gr.
  Ef tveir eða fleiri flokkar eða framboðslistar til sveitarstjórnar leggja í
sameiningu fram tillögu að lista við hlutbundna kosningu í nefnd sveitarstjórnar
geta þeir komið sér saman um að varamenn á listanum vegna nefndarkosningarinnar,
sem eru þar fulltrúar sama flokks eða framboðslista og sá aðalmaður í nefnd sem
   um ræðir, taki sæti hans í nefndinni í þeirri röð sem þeir voru kosnir án
    tillits til þess hvar þeir annars eru í röð varamanna. Sé enginn úr hópi
  varamanna viðkomandi lista í sama flokki eða tilheyri sama framboðslista og
  aðalmaður tilheyrði þegar kosning í nefnd fór fram taka varamenn af listanum
                         sæti eftir venjulegum reglum.
        Yfirlýsingu um samkomulag skv. 3. mgr. skal leggja fram á fyrsta
  sveitarstjórnarfundi eftir að nefndarkosning fór fram og gildir hún til loka
              kjörtímabils eða þar til kjörið er í nefnd að nýju.
                            48. gr. Boðun varamanna.
 Um boðun varamanna í nefndir gilda ákvæði 31. gr. eftir því sem við getur átt.
      Þegar aðalmaður í nefnd fellur frá, missir kjörgengi, fær lausn frá
nefndarstarfi eða forfallast varanlega frá því að sitja í nefnd tekur varamaður
hans sæti í nefndinni nema sveitarstjórn ákveði að kjósa aðalmann að nýju. Ella
           skipar sveitarstjórn nýjan varamann til setu í nefndinni.
Ákvæði þessa kafla um varamenn eiga einnig við um varaáheyrnarfulltrúa eftir því
                               sem við getur átt.
                 49. gr. Lausn frá nefndarsetu og endurskipun.
  Fulltrúum í nefndum, ráðum og stjórnum sveitarfélags, sem ekki eru aðal- eða
varamenn í sveitarstjórn, er heimilt að segja af sér nefndastörfum hvenær sem er
 á kjörtímabili. Aðrir fulltrúar geta óskað eftir því við sveitarstjórn að þeim
verði veitt lausn tímabundið eða út kjörtímabilið og metur hún þá hvort skilyrði
                           til þess séu fyrir hendi.
Sveitarstjórn getur hvenær sem er á kjörtímabili ákveðið að skipta um fulltrúa í
nefndum, ráðum og stjórnum sem hún kýs eða skipar ef ekki er um það ágreiningur
 innan sveitarstjórnar eða málefnalegar ástæður mæla með slíkri breytingu, svo
sem ef nefndarmaður, án lögmætra forfalla, mætir ekki á fundi nefndar eða brýtur
 gegn þagnarskyldu. Enn fremur getur sveitarstjórnarmaður krafist þess að nefnd
 verði endurskipuð telji hann ástæðu til. Sveitarstjórn er þó heimilt að hafna
   slíkri beiðni ef hún er bersýnilega tilefnislaus að því tilskildu að ^2/3
fundarmanna greiði atkvæði með tillögu um höfnun. Við framangreindar breytingar
  á skipan fulltrúa í nefndum, ráðum og stjórnum sveitarfélags skal kjósa alla
   fulltrúa að nýju og fer þá um kjör þeirra skv. 1. mgr. 43. gr. nema enginn
             ágreiningur sé innan sveitarstjórnar um breytingarnar.
 Breytingar á nefndaskipan samkvæmt þessari grein skulu fullnægja skilyrðum 2.
         tölul. 44. gr. og 4. tölul. 1. mgr. 45. gr. um kynjahlutföll.
                           50. gr. Áheyrnarfulltrúar.
     Hafi sveitarstjórn verið kjörin bundinni hlutfallskosningu og einhver
  framboðsaðili sem fulltrúa á í sveitarstjórn nær ekki kjöri í byggðarráð er
fulltrúum þessa aðila heimilt að tilnefna áheyrnarfulltrúa til þátttöku í fundum
       nefndarinnar. Hið sama á við um fastanefndir sem falið hefur verið
fullnaðarákvörðunarvald í málum. Sveitarstjórn er enn fremur heimilt að ákveða í
 samþykkt um stjórn sveitarfélagsins að sama regla gildi um aðrar fastanefndir.
    Réttur skv. 2. og 3. málsl. 1. mgr. nær ekki til barnaverndarnefnda. Um
áheyrnarfulltrúa á fundum nefnda gilda sömu þagnarskylduákvæði laga og eiga við
                              um aðra nefndarmenn.
     Áheyrnarfulltrúi og varaáheyrnarfulltrúi skv. 1. mgr. skulu fullnægja
                    kjörgengisskilyrðum í viðkomandi nefnd.
                                51. gr. Þóknun.
Sveitarstjórn er skylt að ákveða kjörnum fulltrúum í nefndum, ráðum og stjórnum
      á vegum sveitarfélags hæfilega þóknun fyrir þau störf samkvæmt mati
 sveitarstjórnar í samræmi við reglur sem hún setur. Sveitarstjórn er með sama
hætti heimilt að ákveða að greiða áheyrnarfulltrúum þóknun fyrir störf þeirra í
               nefndum, ráðum og stjórnum á vegum sveitarfélags.
                       52. gr. Önnur réttindi og skyldur.
                 Nefndarmönnum er skylt að sækja fundi nefndar.
  Ákvæði III. og IV. kafla gilda að öðru leyti um fulltrúa í nefndum, ráðum og
 stjórnum sveitarfélaga eftir því sem við á. Réttindi takmarkast þó eftir eðli
máls við það sem viðkomandi fulltrúum er þörf á vegna starfa í viðkomandi nefnd.
      53. gr. Aðrar nefndir, ráð og stjórnir sem sveitarfélag á aðild að.
Sveitarstjórn kýs fulltrúa í nefndir, ráð og stjórnir sem sveitarfélagið á aðild
  að samkvæmt viðkomandi lögum eða samþykktum. Ákvæði þessa kafla eiga við um
                  slíka fulltrúa eftir því sem við getur átt.
Að því leyti sem nefnd, ráð eða stjórn lögaðila, sem sveitarstjórn kýs fulltrúa
til skv. 1. mgr., fer með framkvæmd eða ábyrgð á verkefni sem sveitarfélagi væri
 ekki sjálfu heimilt að sinna, þá er fulltrúi sveitarfélags í viðkomandi nefnd,
 ráði eða stjórn ekki bundinn af fyrirmælum sveitarstjórnarinnar um þau störf.
  Hið sama á við að því leyti sem það leiðir af lögum sem gilda um rekstur og
                         starfsemi viðkomandi lögaðila.

         VI. kafli. Framkvæmdastjóri og aðrir starfsmenn sveitarfélaga.
                       54. gr. Ráðning framkvæmdastjóra.
  Sveitarstjórn ræður framkvæmdastjóra til þess að annast framkvæmd ákvarðana
sveitarstjórnar og verkefni sveitarfélags. Heimilt er tveimur sveitarfélögum eða
                 fleiri að ráða sameiginlegan framkvæmdastjóra.
Sveitarstjórn skal gera skriflegan ráðningarsamning við framkvæmdastjóra þar sem
starfskjör hans eru ákveðin. Ráðningartími framkvæmdastjóra skal að jafnaði vera
   sá sami og kjörtímabil sveitarstjórnar. Heimilt er að semja um gagnkvæman
                      uppsagnarfrest innan ráðningartíma.
                       55. gr. Hlutverk framkvæmdastjóra.
  Framkvæmdastjóri er æðsti yfirmaður annars starfsliðs sveitarfélagsins. Hann
   skal sjá um að stjórnsýsla sveitarfélagsins samræmist lögum, samþykktum og
                        viðeigandi fyrirmælum yfirmanna.
 Framkvæmdastjóri skal sitja fundi sveitarstjórnar. Þar hefur hann málfrelsi og
   tillögurétt en ekki atkvæðisrétt nema hann sé jafnframt kjörinn fulltrúi í
     sveitarstjórninni. Hann hefur jafnframt rétt til setu á fundum nefnda
                                sveitarstjórnar.
 Framkvæmdastjóri skal sjá um að fundir sveitarstjórnar, byggðarráðs og annarra
 nefnda sveitarstjórnar séu vel undirbúnir, m.a. í þeim tilgangi að mál sem þar
 eru afgreidd séu vel upplýst. Hann sér einnig um að ákvarðanir þær sem teknar
   eru af hálfu sveitarstjórnar og annarra nefnda komist til framkvæmda, hafi
                      sveitarstjórn ekki falið það öðrum.
 Framkvæmdastjóri er prókúruhafi sveitarfélags. Honum er heimilt að veita öðrum
    starfsmanni sveitarfélagsins prókúru að fengnu samþykki sveitarstjórnar.
                   Prókúruhafar skulu vera fjár síns ráðandi.
       Framkvæmdastjóri undirritar skjöl varðandi kaup og sölu fasteigna
   sveitarfélagsins, lántökur og ábyrgðir, svo og önnur skjöl sem fela í sér
     skuldbindingar eða ráðstafanir sem samþykki sveitarstjórnar þarf til.
    Í samþykkt um stjórn sveitarfélags skal setja nánari ákvæði um verksvið
   framkvæmdastjóra og mörk milli þess og ákvörðunarvalds sveitarstjórnar og
                                  byggðarráðs.
                      56. gr. Ráðning annarra starfsmanna.
  Sveitarstjórn ræður starfsmenn í æðstu stjórnunarstöður hjá sveitarfélagi og
      veitir þeim lausn frá starfi. Um ráðningu annarra starfsmanna annast
   framkvæmdastjóri, enda hafi sveitarstjórn ekki ákveðið annað í samþykkt um
              stjórn sveitarfélagsins eða með almennum fyrirmælum.
                    57. gr. Starfskjör, réttindi og skyldur.
 Um starfskjör, réttindi og skyldur starfsmanna sveitarfélaga fer eftir ákvæðum
            kjarasamninga hverju sinni og ákvæðum ráðningarsamninga.
 Starfsmenn sveitarfélaga og aðrir sem sveitarfélög ráða til vinnu við ákveðin
 verkefni eru bundnir þagnarskyldu um atriði sem þeir fá vitneskju um í starfi
sínu og leynt eiga að fara samkvæmt lögum, fyrirmælum yfirboðara eða eðli máls.
                  Þagnarskylda helst þótt látið sé af starfi.

                       VII. kafli. Fjármál sveitarfélaga.
                   58. gr. Fjárstjórnarvald sveitarstjórnar.
 Einvörðungu sveitarstjórn getur tekið ákvarðanir um málefni sem varða verulega
    fjármál sveitarfélagsins. Til slíkra málefna teljast m.a. ákvarðanir um
    eftirtalin atriði séu ekki gerðar beinar undantekningar þar á með lögum:
                           1. staðfestingu ársreiknings,
                        2. fjárhagsáætlun næstkomandi árs,
                        3. fjárhagsáætlun til fjögurra ára,
               4. viðauka við fjárhagsáætlanir skv. 2. og 3. tölul.,
      5. lán, ábyrgðir eða aðrar fjárhagslegar skuldbindingar sveitarfélags,
             6. sölu eigna sveitarfélagsins og annarra réttinda þess,
                          7. álagningu skatta og gjalda,
                      8. ráðningu eða uppsögn endurskoðanda.
   Í samþykkt um stjórn sveitarfélags er heimilt að fela byggðarráði að taka
fullnaðarákvarðanir í þeim málefnum sem tilgreind eru í 5. og 6. tölul. 1. mgr.,
enda sé ekki um verulega fjárhagslega hagsmuni að ræða og ákvörðun rúmist innan
   fjárhagsáætlunar til eins árs og áætlunar til fjögurra ára, eigi hún við.
                    59. gr. Reikningsárið og bókhaldsskylda.
  Reikningsár sveitarfélaga er almanaksárið. Sveitarfélög, stofnanir þeirra og
     fyrirtæki eru bókhaldsskyld og gilda ákvæði laga um bókhald og laga um
 ársreikninga, svo og aðrar góðar bókhalds- og reikningsskilavenjur, um bókhald
 og reikningsskil sveitarfélaga. Bókhaldi sveitarfélags skal hagað á skýran og
aðgengilegan hátt og skulu reikningsskil gefa glögga mynd af rekstri, efnahag og
                                  sjóðstreymi.
                 60. gr. Flokkun í bókhaldi og reikningsskilum.
      Í reikningsskilum sveitarfélaga skal skipta starfsemi þeirra þannig:
     1. A-hluti, sem í lögum þessum merkir aðalsjóð sveitarfélags auk annarra
sjóða og stofnana sem sinna starfsemi sem að hluta eða öllu leyti er fjármögnuð
                                af skatttekjum.
        2. B-hluti, sem í falla stofnanir sveitarfélaga, fyrirtæki og aðrar
 rekstrareiningar sem að hálfu eða meiri hluta eru í eigu sveitarfélaga og eru
                 reknar sem fjárhagslega sjálfstæðar einingar.
   Sveitarfélögum er heimilt eftir því sem leiðir af viðkomandi lagareglum að
ákveða sér eðlilegan afrakstur af því fjármagni sem er bundið í rekstri stofnana
                             þeirra og fyrirtækja.
                             61. gr. Ársreikningur.
Gera skal ársreikning fyrir sveitarsjóð, stofnanir sveitarfélagsins og fyrirtæki
     þess. Jafnframt skal gera samstæðureikning fyrir sveitarfélagið, þ.e.
sveitarsjóð, stofnanir þess og fyrirtæki með sjálfstætt reikningshald, sbr. 60.
  gr. Ársreikningur skal gerður samkvæmt lögum um ársreikninga, reglum settum
     samkvæmt þeim lögum og lögum þessum, sem og góðri reikningsskilavenju.
                 Í ársreikningi skal koma fram samanburður við
                          a. ársreikning undanfarins árs,
                       b. upphaflega fjárhagsáætlun ársins,
                     c. fjárhagsáætlun ársins ásamt viðaukum.
  Ársreikningur sveitarfélags skal fullgerður og samþykktur af byggðarráði eða
   framkvæmdastjóra sveitarfélags þar sem ekki er byggðarráð og tilbúinn til
     endurskoðunar og afgreiðslu í sveitarstjórn fyrir 15. apríl ár hvert.
Sveitarstjórn skal hafa lokið staðfestingu ársreiknings sveitarfélags, stofnana
        sveitarfélags og fyrirtækja þess eigi síðar en 15. maí ár hvert.
                           62. gr. Fjárhagsáætlanir.
  Sveitarstjórn skal á hverju ári afgreiða fjárhagsáætlun fyrir komandi ár og
næstu þrjú ár þar á eftir. Saman mynda þessar áætlanir fjögurra ára áætlun fyrir
   sveitarfélagið sem felur í sér heildaráætlun um fjármál sveitarfélagsins á
tímabilinu, bæði A- og B-hluta skv. 60. gr. Skal fjárhagsáætlun næsta árs fela í
sér bindandi ákvörðun um allar fjárhagslegar ráðstafanir sveitarfélagsins á því
             ári sem hún tekur til, sbr. nánari fyrirmæli í 63. gr.
Fjárhagsáætlanir skulu gefa glögga mynd af rekstri sveitarfélagsins, efnahag og
   breytingum á handbæru fé. Einnig skal þar koma fram greinargott yfirlit um
   tekjuöflun, ráðstöfun fjármuna og fjárheimildir sveitarfélagsins. Við gerð
   fjárhagsáætlana skal hafa hliðsjón af fjárhagslegri stöðu sveitarsjóðs og
           stofnana sveitarfélagsins við upphaf áætlunartímabilsins.
  Byggðarráð eða framkvæmdastjóri, eftir því sem kveðið er á um í samþykkt um
   stjórn sveitarfélags, leggur tillögu um fjárhagsáætlun skv. 1. mgr. fyrir
 sveitarstjórn eigi síðar en 1. nóvember ár hvert. Sveitarstjórn skal fjalla um
þær á tveimur fundum sem fram skulu fara með minnst tveggja vikna millibili. Að
lokinni umræðu sveitarstjórnar skal afgreiða þær, þó ekki síðar en 15. desember.
  Ráðherra getur að ósk sveitarstjórnar veitt henni lengri tíma til afgreiðslu
                    fjárhagsáætlunar ef brýn nauðsyn krefur.
Tillögum skv. 3. mgr. skulu fylgja upplýsingar um þær forsendur sem byggt er á.
Tillögunum skal fylgja lýsing helstu framkvæmda og skuldbindinga sem gert er ráð
                                     fyrir.
          63. gr. Bindandi áhrif ákvörðunar um fjárhagsáætlun ársins.
    Ákvörðun sem sveitarstjórn tekur skv. 1. mgr. 62. gr. um fjárhagsáætlun
 næstkomandi árs er bindandi regla um allar fjárhagslegar ráðstafanir af hálfu
sveitarfélagsins. Aðrir geta þó ekki byggt sjálfstæðan rétt til fjárframlaga eða
            annarrar fyrirgreiðslu sveitarfélags á fjárhagsáætlunum.
  Óheimilt er að víkja frá fjárhagsáætlun skv. 1. mgr. nema sveitarstjórn hafi
   áður samþykkt viðauka við áætlunina. Á þetta við um hvers kyns ákvarðanir,
samninga eða aðrar fjárhagslegar ráðstafanir sem hafa í för með sér breytingar á
 tekjum, útgjöldum, skuldbindingum eða tilfærslur milli liða í fjárhagsáætlun í
  þegar samþykktri áætlun. Viðauki er ekki gildur nema hann feli einnig í sér
 útfærða ákvörðun um það hvernig þeim útgjöldum eða tekjulækkun sem gert er ráð
    fyrir verði mætt. Á það einnig við þótt heildarútgjöld eða heildartekjur
                      breytist ekki vegna samþykktar hans.
 Þrátt fyrir 2. mgr. má í undantekningartilvikum gera þær ráðstafanir sem skylt
er samkvæmt lögum eða öðrum bindandi réttarreglum án þess að sveitarstjórn hafi
      áður samþykkt viðauka, enda þoli þær ekki bið. Viðhlítandi heimildar
   sveitarstjórnar skal þá afla svo fljótt sem auðið er. Skal erindi um slíka
          heimild lagt fyrir þegar á næsta fundi sveitarstjórnarinnar.
Í reglugerð sem sett er á grundvelli 75. gr. er heimilt að skilgreina þau tilvik
   þar sem tilfærslur innan málaflokka eru heimilaðar án þess að fyrir liggi
  samþykktur viðauki, sbr. 1. málsl. 2. mgr. Þó skulu allar slíkar breytingar
                     færðar í viðauka við fyrsta tækifæri.
          64. gr. Viðmiðanir um afkomu og fjárhagsstöðu sveitarfélaga.
 Sveitarstjórn ber að sjá til þess að rekstri, fjárfestingum og ráðstöfun eigna
  og sjóða sé þannig hagað á hverjum tíma að sveitarfélagið muni til framtíðar
                   geta sinnt skyldubundnum verkefnum sínum.
       Skyldu skv. 1. mgr. skal sveitarstjórn fullnægja m.a. með því að:
          1. samanlögð heildarútgjöld til rekstrar vegna A- og B-hluta í
  reikningsskilum skv. 60. gr. séu á hverju þriggja ára tímabili ekki hærri en
                    nemur samanlögðum reglulegum tekjum, og
   2. heildarskuldir og skuldbindingar A- og B-hluta í reikningsskilum skv. 60.
             gr. séu ekki hærri en nemur 150% af reglulegum tekjum.
 Ráðherra skilgreinir í reglugerð nánar þau viðmið sem lögð eru til grundvallar
skv. 2. mgr., þar á meðal um útgjöld, tekjur, eignir, skuldir og skuldbindingar
  og aðlögun sveitarfélaga að þeim. Þar skal jafnframt heimilt að undanþiggja
 nánar tilgreindar skuldir eða skuldbindingar einstakra sveitarfélaga þannig að
      þær hafi engin eða aðeins hlutfallsleg áhrif skv. 2. tölul. 2. mgr.
                        65. gr. Ábyrg meðferð fjármuna.
   Sveitarstjórn skal gæta ábyrgðar við meðferð fjármuna sveitarfélagsins og
       varðveita fjármuni með ábyrgum hætti, svo sem á innlánsreikningum
 fjármálastofnana eða með því að kaupa ríkistryggð verðbréf. Sveitarfélögum er
óheimilt að fjárfesta í hagnaðarskyni nema um sé að ræða verkefni sem þeim hefur
  með lögum verið falið eða heimilað að sinna. Þó er sveitarfélögum heimilt að
  taka þátt í verkefnum í ljósi brýnna samfélagslegra hagsmuna en þó þannig að
     áhætta vegna þátttöku í þeim gangi ekki gegn ábyrgri meðferð fjármuna.
                66. gr. Miklar fjárfestingar og skuldbindingar.
    Áður en sveitarstjórn tekur ákvörðun um fjárfestingu, framkvæmd eða aðra
  skuldbindingu sem nemur hærri fjárhæð en 20% af skatttekjum sveitarfélagsins
   yfirstandandi reikningsár er skylt að gera sérstakt mat á áhrifum hennar á
  fjárhag sveitarfélagsins. Hér undir falla m.a. framkvæmdir, fjárfestingar í
          eignum, samningar um þjónustu, sölu og endurleigu fasteigna,
 fjármögnunarsamningar, rekstrarleigusamningar og því um líkar ráðstafanir. Hér
undir falla einnig ákvarðanir um veitingu ábyrgða skv. 69. gr. og þær ákvarðanir
           fyrirtækja og stofnana sveitarfélags sem leiða til þess að
ábyrgðarskuldbindingar sveitarfélags hækka um sem nemur hærri fjárhæð en 20% af
                           skatttekjum viðkomandi ár.
  Í mati skal gera grein fyrir kostnaðaráætlun og forsendum hennar, áhrifum á
fjárhag sveitarfélags til lengri tíma og áhrifum af rekstrarkostnaði sé um hann
að ræða. Í þeim tilvikum sem fjárfestingu, framkvæmd eða skuldbindingu er skipt
á fleiri en eitt tímabil eða einingar skal líta á ákvörðunina í heild sinni. Mat
     skal framkvæmt af sérfróðum aðila sem ekki er tengdur sveitarfélaginu.
                67. gr. Yfirráð yfir fasteignum og öðrum eignum.
Sveitarfélag skal tryggja sér viðeigandi nýtingar- eða afnotarétt af fasteignum
  og mannvirkjum, svo sem veitum, sem nauðsynleg eru til að lögboðin verkefni
                           sveitarfélags verði rækt.
                       68. gr. Heimild til veðsetningar.
  Sveitarfélag má ekki veðsetja öðrum tekjur sínar. Ekki heldur fasteignir eða
      aðrar eignir sem það á og eru nauðsynlegar til að lögboðin verkefni
 sveitarfélags verði rækt, sbr. 67. gr. Aðrar eignir má veðsetja til tryggingar
  lánum sem sveitarfélag tekur til eigin þarfa og heildareignir sveitarfélags
                   standa til tryggingar skuldbindingum þess.
Þrátt fyrir 1. mgr. getur sveitarfélag veitt Lánasjóði sveitarfélaga ohf. veð í
   tekjum sínum vegna lána sem það tekur hjá sjóðnum og vegna ábyrgða sem það
veitir honum skv. 1. og 2. mgr. 69. gr. Ráðherra setur í reglugerð nánari ákvæði
             um tryggingar lánasjóðsins samkvæmt þessari málsgrein.
                   69. gr. Heimild til að gangast í ábyrgðir.
  Sveitarfélag getur veitt einfalda ábyrgð til tryggingar á lánum stofnana og
  fyrirtækja sem það á að öllu leyti, enda sinni þær verkefnum sem teljast til
                      lögákveðinna verkefna sveitarfélaga.
Sveitarfélag getur einnig veitt einfalda ábyrgð til tryggingar á lánum stofnana
  og fyrirtækja sem það á og rekur í samvinnu við önnur sveitarfélög eða aðra
     opinbera aðila. Innbyrðis skal ábyrgð eigenda skiptast í hlutfalli við
  eignarhlut. Skilyrði er að viðkomandi lögaðili sé að fullu í eigu opinberra
      aðila, að trygging sé bundin við lántöku vegna lögákveðins verkefnis
 sveitarfélaga og að allir eigendur ábyrgist lán í samræmi við eignarhlut sinn.
Ábyrgð fellur úr gildi ef lögaðili færist að einhverju leyti í eigu einkaaðila.
 Sveitarfélag má ekki ganga í ábyrgðir vegna annarra skuldbindinga en greinir í
    1. og 2. mgr. Prókúruhafa sveitarfélags er þó heimilt fyrir þess hönd að
 ábyrgjast með framsalsáritun greiðslu viðskiptaskjala sem sveitarfélagið hefur
         eignast á eðlilegan hátt í tengslum við daglegan rekstur þess.
                            70. gr. Skuldajöfnuður.
    Kröfur á hendur sveitarfélagi má ekki nota til skuldajafnaðar við kröfu
    sveitarfélags um lögboðin gjöld til sveitarfélagsins eða stofnana þess.
 Fjármálastofnun má ekki nýta fjármuni sem sveitarfélag hefur afhent henni til
  varðveislu skv. 65. gr. til skuldajafnaðar til fullnustu kröfu sem stofnunin
                         kann að eiga á sveitarfélagið.
                       71. gr. Gjaldþrotaskipti og aðför.
  Sveitarfélög verða ekki tekin til gjaldþrotaskipta. Ekki verður gerð aðför í
   þeim eignum sveitarfélaga sem eru nauðsynlegar til framkvæmda á lögboðnum
                                   verkefnum.
                              72. gr. Endurskoðun.
   Sveitarstjórn ræður löggiltan endurskoðanda eða endurskoðunarfyrirtæki sem
annast skal endurskoðun ársreikninga hjá sveitarfélaginu. Endurskoðun fer eftir
         lögum um endurskoðendur, lögum um ársreikninga og alþjóðlegum
             endurskoðunarstöðlum, sem og fyrirmælum laga þessara.
 Endurskoðandi skal endurskoða ársreikning sveitarfélags skv. 61. gr. í samræmi
við 1. mgr. og í því sambandi kanna bókhaldsgögn sveitarfélagsins og aðra þætti
er varða rekstur þess og stöðu. Endurskoðandi skal gera grein fyrir áliti sínu í
                         áritun sinni á ársreikninginn.
 Endurskoðandi sveitarfélags skal jafnframt kanna hvort fullnægjandi heimildir
    hafi verið fyrir útgjöldum og hvort almenn stjórnsýsla sveitarfélags og
     einstakar ákvarðanir af hálfu þess eru í samræmi við reglur um fjármál
    sveitarfélags, ábyrga fjármálastjórn og upplýsingaskyldu sveitarfélaga.
Endurskoðandi sveitarfélags skal skila skriflegri skýrslu til sveitarstjórnar um
mikilvæg atriði sem fram hafa komið við endurskoðun ársreiknings og könnun skv.
   3. mgr. Í skýrslunni skal sérstaklega, ef við á, geta um veikleika í innra
                eftirliti í vinnuferli við gerð reikningsskila.
  Sveitarstjórn skal veita endurskoðanda eða endurskoðunarfyrirtæki aðgang að
 öllum þeim upplýsingum og gögnum sem þörf er á vegna endurskoðunar. Reglur um
          þagnarskyldu takmarka ekki rétt endurskoðenda í þessu efni.
 Endurskoðandi sem ber ábyrgð á endurskoðun sveitarfélags skal taka sér hlé frá
 endurskoðun þess í a.m.k. tvö ár samfellt eigi síðar en sjö árum eftir að hann
                            var ráðinn til verksins.
 Endurskoðandi sveitarfélags skal vera óháður sveitarfélaginu, bæði í reynd og
  ásýnd, sbr. lög um endurskoðendur. Endurskoðanda er óheimilt að taka þátt í
ákvörðunum sveitarstjórnar eða stjórnenda sveitarfélags sem geta leitt til þess
     að hlutleysi hans við framkvæmd endurskoðunarstarfa sé stefnt í hættu.
              73. gr. Álitsgerðir endurskoðanda og meðferð þeirra.
Verði endurskoðandi var við að reikningsskil og fjármál sveitarfélags séu ekki í
samræmi við kröfur laga og reglna skal hann þá þegar, einnig innan ársins ef við
 á, greina sveitarstjórn og eftirlitsnefnd með fjármálum sveitarfélaga frá því
  með skriflegri álitsgerð. Þagnarskylda samkvæmt lögum þessum eða öðrum lögum
                       stendur þeirri skyldu ekki í vegi.
   Berist sveitarstjórn skriflegt álit endurskoðanda um að reikningsskil eða
  fjármál sveitarfélags séu ekki í samræmi við kröfur skal oddviti tryggja að
  álitið hafi borist öllum aðalmönnum í sveitarstjórn ekki síðar en sjö dögum
                           eftir að það liggur fyrir.
Endurskoðandi sveitarfélags getur krafist þess sérstaklega að álit hans sé tekið
  til umfjöllunar á fundi sveitarstjórnar. Enn fremur skal taka slíkt álit til
    umfjöllunar á fundi sveitarstjórnar ef sveitarstjórnarmaður krefst þess.
                  74. gr. Reikningsskila- og upplýsinganefnd.
Ráðherra skipar fimm manna reikningsskila- og upplýsinganefnd sveitarfélaga til
       fimm ára í senn. Nefndarmenn skulu hafa þekkingu á reikningsskilum
     sveitarfélaga. Tvo skal skipa samkvæmt tilnefningu Sambands íslenskra
 sveitarfélaga, einn samkvæmt tillögu Hagstofu Íslands og tvo án tilnefningar.
Skal annar þeirra vera löggiltur endurskoðandi. Fimm varamenn skulu skipaðir með
               sama hætti. Ráðherra skipar formann nefndarinnar.
      Nefndin skal í störfum sínum stuðla að samræmingu í reikningsskilum
  sveitarfélaga og öðrum fjárhagslegum ráðstöfunum þeirra. Þá sinnir hún öðrum
               verkefnum sem ráðherra felur henni á þessu sviði.
                  75. gr. Reglur um bókhald og reikningsskil.
  Að fengnum tillögum reikningsskila- og upplýsinganefndar skal ráðherra setja
                                 reglugerð um:
        1. bókhald sveitarfélaga, þar á meðal um samræmdan upplýsingalykil,
                2. vinnslu, meðferð, form og efni fjárhagsáætlana,
     3. vinnslu, meðferð, form og innihald ársreiknings og meðferð á skýrslum
                             endurskoðanda um hann.
 Reikningsskila- og upplýsinganefnd getur eftir því sem tilefni er til gefið út
   nánari leiðbeiningar og álit um bókhald, fjárhagsáætlanir og reikningsskil
                                 sveitarfélaga.
                     76. gr. Skil á upplýsingum um fjármál.
Fjárhagsáætlanir skal senda ráðuneytinu innan 15 daga frá afgreiðslu þeirra. Hið
           sama á við um viðauka sem eru gerðir við slíkar áætlanir.
 Ársreikning sveitarfélags, ásamt skýrslu endurskoðanda, skal senda ráðuneytinu
og Hagstofu Íslands ekki síðar en 20. maí ár hvert. Álit endurskoðanda skv. 73.
      gr. skal hann sjálfur senda ráðuneytinu jafnskjótt og það er afhent
                                 sveitarfélagi.
  Að fengnum tillögum reikningsskila- og upplýsinganefndar skal ráðherra setja
  reglugerð um ársfjórðungsleg skil sveitarfélaga á upplýsingum úr bókhaldi og
  reikningsskilum til afnota fyrir ráðuneytið, aðra opinbera aðila og Samband
  íslenskra sveitarfélaga. Í reglugerð skal m.a. mælt fyrir um framsetningu og
 form slíkra upplýsinga, sem og um rafræn skil þeirra eftir því sem við á. Haft
         skal samráð við Hagstofu Íslands um setningu reglugerðarinnar.

               VIII. kafli. Eftirlit með fjármálum sveitarfélaga.
                        77. gr. Skyldur sveitarstjórnar.
   Sveitarstjórn ber ábyrgð á fjárhag sveitarfélags. Henni ber að tryggja að
            ákvæðum laga þessara um fjármál sveitarfélaga sé fylgt.
 Komist sveitarfélag í fjárþröng þannig að sveitarstjórn telur sér ekki unnt að
    standa í skilum skal hún tilkynna það til eftirlitsnefndar með fjármálum
sveitarfélaga. Á sama hátt skal sveitarstjórn gera eftirlitsnefnd með fjármálum
     sveitarfélaga viðvart telji hún að fjármál sveitarfélags eða einstakar
     fjárhagslegar ráðstafanir séu ekki í samræmi við lög þessi eða fjármál
sveitarfélags stefni að öðru leyti í óefni. Ef skilyrði 86. gr. eru fyrir hendi
          skal tilkynning fela í sér ósk um skipun fjárhaldsstjórnar.
              78. gr. Eftirlitsnefnd með fjármálum sveitarfélaga.
  Ráðherra skipar þriggja manna eftirlitsnefnd með fjármálum sveitarfélaga til
   fimm ára í senn. Nefndarmenn skulu hafa sérstaka þekkingu á fjárhagslegum
    málefnum sveitarfélaga. Einn fulltrúi í nefndinni skal skipaður samkvæmt
 tilnefningu Sambands íslenskra sveitarfélaga og tveir án tilnefningar og skal
annar þeirra vera löggiltur endurskoðandi. Þrír varamenn skulu skipaðir með sama
                  hætti. Ráðherra skipar formann nefndarinnar.
Kostnaður af störfum eftirlitsnefndarinnar, þ.m.t. þóknun nefndarmanna, greiðist
               úr ríkissjóði. Skal þóknunin ákveðin af ráðherra.
Nefndin er sérstakt stjórnvald sem heyrir undir yfirstjórn ráðherra. Ákvarðanir
                     hennar sæta þó ekki kæru til ráðherra.
                       79. gr. Hlutverk eftirlitsnefndar.
 Eftirlitsnefnd með fjármálum sveitarfélaga skal fylgjast með fjármálum, þ.m.t.
    reikningsskilum og fjárhagsáætlunum sveitarfélaga, og bera þau saman við
 viðmiðanir samkvæmt lögum þessum og reglum settum samkvæmt þeim. Nefndin skal
 hafa almennt eftirlit með því að fjármál og fjármálastjórn sveitarfélaga séu í
                           samræmi við lög og reglur.
   Eftirlit nefndarinnar og ákvarðanir hennar skulu byggjast á heildarmati á
fjárhagslegri stöðu viðkomandi sveitarfélaga. Nefndinni ber í einstökum málum að
velja þau úrræði sem líklegast er að nái því markmiði sem að er stefnt að teknu
                    tilliti til sjálfstjórnar sveitarfélaga.
 80. gr. Aðgangur eftirlitsnefndar með fjármálum sveitarfélaga að upplýsingum.
Eftirlitsnefnd með fjármálum sveitarfélaga skal hafa aðgang að öllum upplýsingum
          um fjárhagsleg málefni sveitarfélaga sem berast ráðuneytinu.
     Sveitarfélög skulu veita eftirlitsnefnd með fjármálum sveitarfélaga og
      starfsmönnum hennar aðgang að starfsstöðvum sveitarfélagsins, bókum,
fylgiskjölum og öðrum gögnum sveitarfélags sem henni er þörf á vegna starfs síns
         auk skýringa um slík atriði innan frests er nefndin tiltekur.
  81. gr. Reglur um störf eftirlitsnefndar og viðmið um fjármál sveitarfélaga.
Ráðherra setur reglugerð um störf eftirlitsnefndar. Þar mælir hann m.a. fyrir um
  málsmeðferð eftirlitsnefndar og nauðsynlegar viðmiðanir varðandi fjárhagsleg
                      málefni sveitarfélaga, sbr. 64. gr.
                   82. gr. Nánar um úrræði eftirlitsnefndar.
      Í því skyni að fullnægja hlutverki sínu samkvæmt lögum þessum getur
                               eftirlitsnefndin:
      1. birt reglubundið almennar grunnupplýsingar um fjárhag sveitarfélaga,
    2. sent fyrirspurnir til sveitarstjórna þar sem óskað er skýringa eða gagna
                             innan ákveðins frests,
        3. sent skriflegar ábendingar eða tilmæli til sveitarstjórnar vegna
   fjárhagslegrar stöðu sveitarfélags eða einstakra fjárhagslegra ákvarðana,
     4. látið fara fram rannsókn á fjárreiðum og rekstri sveitarfélags og lagt
 síðan fyrir sveitarstjórn að bæta það sem áfátt kann að reynast innan hæfilegs
                                    frests,
        5. birt opinberlega tilkynningu eða ályktun um stöðu eða einstakar
                    fjárhagslegar ákvarðanir sveitarfélags,
                   6. vísað máli til ráðherra, sbr. 83.85. gr.
           83. gr. Samkomulag sveitarstjórnar og ráðherra um fjármál.
  Þegar tilefni er til vegna fjármála eða fjármálastjórnar sveitarfélags skulu
     ráðherra og viðkomandi sveitarstjórn, á grundvelli rökstuddrar tillögu
  eftirlitsnefndar, gera samkomulag um fjárhagsleg málefni sveitarfélagsins. Í
 samkomulagi skal fjalla um tilgang þess og viðmið um fjárhagsleg málefni eftir
því sem þörf er á, þar á meðal um rekstur, fjárfestingar og álagningu gjalda og
                                    skatta.
     Ráðherra getur einnig gert samkomulag samkvæmt þessari grein að beiðni
  viðkomandi sveitarstjórnar. Skal þá leitað umsagnar eftirlitsnefndar áður en
                              samkomulag er gert.
 Þegar samkomulag liggur fyrir skal það staðfest af ráðuneytinu annars vegar og
  viðkomandi sveitarstjórn hins vegar. Ráðuneytið getur gert þá kröfu að ^2/3
  fulltrúa á fundi sveitarstjórnar greiði atkvæði með samkomulaginu til að það
  öðlist gildi. Eftirlitsnefnd með fjármálum sveitarfélaga hefur eftirlit með
         framkvæmd sveitarfélags á samkomulagi samkvæmt þessari grein.
                         84. gr. Önnur úrræði ráðherra.
  Ef samkomulag skv. 83. gr. hefur ekki skilað árangri, samkomulag hefur ekki
náðst eða ekki verður talið að gerð samkomulags muni færa fjármál sveitarfélags
til betri vegar getur ráðherra að fenginni rökstuddri tillögu eftirlitsnefndar:
   1. veitt sveitarfélagi styrk eða lán úr Jöfnunarsjóði sveitarfélaga til þess
að koma fjárhag sveitarfélagsins á réttan kjöl, enda sé haft samráð við Samband
 íslenskra sveitarfélaga og ráðgjafarnefnd skv. [2]15. gr. laga um tekjustofna
       sveitarfélaga, nr. 4/1995, með síðari breytingum, um þá ráðstöfun,
      2. heimilað eða lagt fyrir sveitarstjórn að leggja álög á útsvör og eða
fasteignaskatta sem nemi allt að 25% umfram það hámark sem ákveðið er í lögum um
                           tekjustofna sveitarfélaga,
      3. sett sveitarfélagi fyrirmæli um rekstur og stjórnsýslu, sbr. 85. gr.
   Ef þörf er á getur ráðherra einnig samhliða samkomulagi skv. 83. gr. beitt
                      úrræðum skv. 1. og 2. tölul. 1. mgr.
  Beiting úrræða samkvæmt kafla þessum útilokar ekki að ráðherra beiti einnig
                            úrræðum skv. XI. kafla.
    Eftirlitsnefnd með fjármálum sveitarfélaga hefur eftirlit með framkvæmd
                   ákvarðana ráðherra samkvæmt þessari grein.
   Ákvæði 2. mgr. 79. gr. gildir um ákvarðanir ráðherra eftir því sem við á.
      85. gr. Nánar um skilyrði sem ráðherra getur sett um stjórn fjármála
                                 sveitarfélags.
Skilyrði sem ráðherra getur sett sveitarfélagi um rekstur og stjórnsýslu skv. 3.
                tölul. 1. mgr. 84. gr. geta m.a. kveðið á um að:
    1. sveitarfélag skili mánaðarlega upplýsingum úr bókhaldi, sem a.m.k. gefi
           yfirlit um tekjur, gjöld, handbært fé, eignir og skuldir,
    2. sveitarfélag vinni og afgreiði fjárhagsáætlun til allt að 10 ára, þar á
  meðal um að slík áætlun skuli gerð árlega og fullnægi, eftir því sem við á,
                         reglum um fjögurra ára áætlun,
   3. sveitarfélag leiti aðstoðar hjá sérhæfðum ráðgjafa eða öðrum sérfræðingi,
       4. fjárhagsáætlanir, þar á meðal áætlun skv. 2. tölul., og starfsemi
       sveitarfélags að öðru leyti, séu í samræmi við tiltekin viðmið um:
                              a. framlegð af rekstri,
           b. samdrátt í rekstri eða samdrátt í ákveðnum þætti rekstrar,
                          c. takmarkanir á fjárfestingum,
   d. takmarkanir á lántökum og öðrum skuldbindingum, þar á meðal um gjaldmiðil
      sem heimilt er að taka lán í, um endurfjármögnun og önnur lánskjör,
                            e. nýtingu tekjustofna, og
    f. annað sem telja má þýðingarmikið fyrir fjármál viðkomandi sveitarfélags,
   5. mat skv. 66. gr. skuli framkvæmt af tilteknum aðila eða aðila með tiltekna
sérfræðikunnáttu um lægri viðmiðun en tilgreind er í 66. gr. og nánari fyrirmæli
                         um það sem leggja skal mat á.
          86. gr. Ákvörðun um fjárhaldsstjórn og svipting fjárforráða.
   Hafi sveitarstjórn vanrækt skyldur sínar samkvæmt lögum þessum ítrekað og
verulega getur ráðherra að fenginni tillögu eftirlitsnefndar svipt sveitarstjórn
           fjárforráðum sveitarfélags og skipað því fjárhaldsstjórn.
 Hið sama á við ef greiðslubyrði sveitarfélags umfram greiðslugetu er svo mikil
                   að ljóst er að ekki mun úr rætast í bráð.
  Birta skal ákvörðun um sviptingu fjárforræðis og skipun fjárhaldsstjórnar í
                               Lögbirtingablaði.
                            87. gr. Fjárhaldsstjórn.
 Fjárhaldsstjórn sveitarfélags skal skipuð þremur mönnum, þar af einum samkvæmt
tilnefningu Sambands íslenskra sveitarfélaga. Nefndarmenn skulu hafa þekkingu á
málefnum sveitarfélaga. Formaður skal skipaður af ráðherra. Hann skal fullnægja
                 skilyrðum til skipunar í embætti héraðsdómara.
Fjárhaldsstjórn skal skipuð til tiltekins tíma og ekki lengur en til eins árs í
    senn. Þóknun til fjárhaldsmanna skal ákveðin af ráðherra og greiðist úr
                                  ríkissjóði.
                88. gr. Réttaráhrif skipunar fjárhaldsstjórnar.
 Hafi sveitarfélagi verið skipuð fjárhaldsstjórn skv. 86. gr. má enga greiðslu
       inna af hendi úr sveitarsjóði nema með samþykki hennar. Ályktanir
   sveitarstjórnar og annarra sem tilheyra stjórnsýslu sveitarfélags og hafa
 útgjöld í för með sér eru ógildar nema til komi samþykki fjárhaldsstjórnar. Að
        öðru leyti fer sveitarstjórn áfram með málefni sveitarfélagsins.
  Eftir að fjárhaldsstjórn hefur verið skipuð skal almennt heimilt að ráðstafa
                       fjármunum sveitarfélagsins vegna:
                    1. lögbundinnar þjónustu sveitarfélagsins,
         2. launa sem sveitarfélaginu ber að greiða og tengdra greiðslna,
     3. aðgerða sem telja má víst að séu nauðsynlegar til að koma í veg fyrir
                                 verulegt tjón.
Fjárhaldsstjórn ákveður greiðslur skv. 2. mgr. og vegna annarra útgjalda sem hún
             telur rétt að mæta á meðan á greiðslustöðvun stendur.
  Að öðru leyti en að framan greinir leiðir skipun fjárhaldsstjórnar til sömu
réttaráhrifa og greiðslustöðvun eftir ákvæðum IV. kafla laga um gjaldþrotaskipti
     o.fl. í allt að eitt ár frá því að fjárhaldsstjórnin var fyrst skipuð.
                 89. gr. Hlutverk og úrræði fjárhaldsstjórnar.
Fjárhaldsstjórn skal rannsaka fjárreiður sveitarfélagsins og allan rekstur þess
 og gera áætlun um tekjur og gjöld sveitarfélagsins, a.m.k. fyrir næstu fjögur
   fjárhagsár. Áætlunin skal þannig fram sett að hún geti enn fremur gilt sem
fjárhagsáætlun næstkomandi reikningsárs og fjárhagsáætlun til fjögurra ára fyrir
sveitarfélagið. Áætlunina skal senda ráðuneytinu til staðfestingar ásamt umsögn
    sveitarstjórnar. Að lokinni staðfestingu ráðuneytis gildir áætlunin sem
        fjárhagsáætlun fyrir næstkomandi ár og áætlun til fjögurra ára.
Fjárhaldsstjórn getur með samþykki ráðuneytisins selt eigur sveitarfélagsins til
lúkningar skuldum, þó ekki þær sem eru nauðsynlegar til framkvæmda á lögskyldum
    verkefnum. Með sama móti getur fjárhaldsstjórn ákveðið að færa tiltekna
 starfsemi sem rekin hefur verið á vegum sveitarfélags í hendur einkaaðila eða
 leitað samvinnu um rækslu hennar við annað sveitarfélag samkvæmt ákvæðum laga
                                    þessara.
Ef sveitarfélagi hefur verið skipuð fjárhaldsstjórn og fyrir liggur að það er og
  verður um ófyrirséða framtíð ófært um að standa í skilum með skuldbindingar
 sínar getur fjárhaldsstjórn ákveðið einhliða að leita nauðasamnings fyrir það.
Einhliða nauðasamninga skal einungis leita hafi samningar við lánardrottna ekki
      borið árangur. Um slíkan nauðasamning gilda almennar reglur laga um
gjaldþrotaskipti o.fl. eftir því sem við getur átt en þó þannig að umsjónarmaður
      með nauðasamningsumleitunum lætur ekki greiða atkvæði um frumvarp að
                                 nauðasamningi.
                   90. gr. Sameining við annað sveitarfélag.
 Nú duga framangreindar ráðstafanir ekki til þess að koma fjárhag sveitarfélags
 og stofnana þess á réttan kjöl og getur þá ráðuneytið einnig ákveðið að leita
 samninga við nágrannasveitarfélög um sameiningu við það sveitarfélag sem undir
                       fjárhaldsstjórn er eða hluta þess.
                   91. gr. Brottfall á sviptingu fjárforráða.
 Svipting fjárforræðis og skipun fjárhaldsstjórnar fellur niður eftir ákvörðun
  ráðherra þegar telja má að fjárhagur sveitarfélagsins sé kominn í viðunandi
 horf. Auglýsing þar að lútandi skal birt á sama hátt og auglýsing um sviptingu
                                 fjárforræðis.
   Í eitt ár eftir að svipting fjárforráða fellur brott þarf ávallt samþykki
   ráðuneytisins á viðaukum við fjárhagsáætlanir sem fjárhaldsstjórn vann og
 ráðuneytið staðfesti. Á sama tímabili getur ráðuneytið einnig einhliða ákveðið
viðauka við umræddar fjárhagsáætlanir sé það nauðsynlegt af tilliti til fjárhags
 sveitarfélagsins til lengri eða skemmri tíma. Haft skal viðeigandi samráð við
                        sveitarstjórn um slíka ákvörðun.

    IX. kafli. Samvinna sveitarfélaga og samningar um starfrækslu verkefna.
                        92. gr. Samvinna sveitarfélaga.
  Tveimur eða fleiri sveitarfélögum er heimilt að hafa samvinnu sín á milli um
 framkvæmd afmarkaðra verkefna, enda mæli lög eða eðli máls því ekki í mót. Ef
   sveitarstjórn er óheimilt að framselja vald til fullnaðarafgreiðslu innan
sveitarfélags er einnig óheimilt að framselja til aðila utan sveitarfélags slíkt
                  vald nema fyrir því sé sérstök lagaheimild.
     Samvinna sveitarfélaga skal ávallt grundvallast á samningi viðeigandi
  sveitarfélaga, sem ekki öðlast gildi fyrr en hann hefur fengið staðfestingu
  viðkomandi sveitarstjórna. Sé ekki ítarlegri ákvæði að finna í lögum skal í
samningi um samvinnu að lágmarki kveðið á um form samvinnu, ákvarðanatöku, slit
                        samvinnu og fjárhagsleg atriði.
   Ákvarðanir sem eru teknar á grundvelli samnings um samvinnu sveitarfélaga,
  jafnvel þótt þær byggist á framsali á valdi til töku ákvörðunar um rétt eða
           skyldu manna, sæta ekki kæru til viðkomandi sveitarfélaga.
      93. gr. Framsal á valdi til töku ákvarðana um rétt eða skyldu manna.
Ef í samningi um samvinnu sveitarfélaga felst framsal á valdi til töku ákvarðana
um rétt eða skyldu manna í skilningi [3]stjórnsýslulaga, nr. 37/1993, getur hún
  aðeins farið fram á vegum byggðasamlags eða á þann hátt að eitt sveitarfélag
tekur að sér verkefni fyrir annað eða önnur sveitarfélög nema lög veiti sérstaka
heimild fyrir öðru formi samstarfs. Samningar samkvæmt þessari grein öðlast ekki
             gildi fyrr en að fenginni staðfestingu ráðuneytisins.
                             94. gr. Byggðasamlög.
   Sveitarfélögum er heimilt að stofna byggðasamlög sem taka að sér framkvæmd
       afmarkaðra verkefna þeirra, svo sem rekstur skóla eða brunavarnir.
 Byggðasamlögum er einum rétt og skylt að hafa orðið byggðasamlag í heiti sínu
                             eða skammstöfunina bs.
             Í samningi um byggðasamlag skulu m.a. vera ákvæði um:
           1. heiti byggðasamlags, eignarhluti einstakra sveitarfélaga í
         byggðasamlaginu, hvaða verkefnum það sinnir og valdheimildir,
     2. kjör til stjórnar, fjölda stjórnarmanna, kjörtímabil og varafulltrúa,
         3. ályktunarhæfi funda og annað sem máli skiptir í því sambandi,
             4. umboð stjórnar til að skuldbinda aðildarsveitarfélög,
       5. hvenær þörf er staðfestingar sveitarstjórna á ákvörðunum stjórnar,
             6. heimildir til samninga við einkaaðila, sbr. 100. gr.,
    7. heimildir til samninga við einstök aðildarsveitarfélög um að þau taki að
  sér afmarkaða þætti í þeirri starfsemi sem falin hefur verið byggðasamlagi,
     8. úrgöngu úr byggðasamlagi, þar á meðal um uppgjör aðildarsveitarfélaga,
         ábyrgð á skuldbindingum og rétt til innlausnar á eignarhlutum.
         Tryggt skal að umboð stjórnar byggðasamlags til að skuldbinda
      aðildarsveitarfélög sé í samræmi við reglur laga þessara um fjármál
     sveitarfélaga, þ.m.t. bindandi gildi fjárhagsáætlunar næstkomandi árs.
    Kjör til stjórnar byggðasamlags getur annaðhvort farið fram á aðalfundi
      byggðasamlags eða á grundvelli tilnefninga sveitarstjórna einstakra
 aðildarsveitarfélaga. Ef kjör til stjórnar fer fram á aðalfundi byggðasamlags
skulu í samningi um byggðasamlag einnig vera viðeigandi ákvæði um aðalfund þess,
         þar á meðal um öll þau atriði sem getur í 2.5. tölul. 3. mgr.
Byggðasamlög lúta að öðru leyti ákvæðum laga þessara um meðferð mála, skyldur og
  réttindi stjórnarmanna, starfslið, fjármál, fjárhagsáætlanir og endurskoðun
  ársreikninga og stjórnsýslueftirlit og þeim almennu reglum sem að öðru leyti
              gilda um störf sveitarfélaga og annarra stjórnvalda.
  Einstakar sveitarstjórnir og endurskoðendur aðildarsveitarfélaga eiga rétt á
             aðgangi að öllum gögnum um stjórnsýslu byggðasamlags.
 Sveitarfélög bera einfalda ábyrgð á fjárhagslegum skuldbindingum byggðasamlags
 sem þau eru aðilar að en innbyrðis skiptist ábyrgðin í hlutfalli við íbúatölu.
            95. gr. Úrganga úr byggðasamlagi og slit byggðasamlags.
   Í samningi um byggðasamlag skulu vera ákvæði um endurskoðun á samningi, um
            heimildir til úrsagnar úr byggðasamlagi og um slit þess.
     Einstök sveitarfélög geta með tveggja ára fyrirvara sagt upp aðild að
    byggðasamlagi, hafi ekki verið samið um annan tímafrest. Samhliða getur
      sveitarfélag krafist innlausnar á nettó eignarhlut sínum í samlaginu
          núvirðisreiknuðum í samræmi við ákvæði samnings skv. 94. gr.
 Ef ósætti rís um úrgöngu sveitarfélags úr byggðasamlagi er hægt að vísa málinu
til ráðuneytisins. Ráðuneytið getur ákveðið að viðkomandi sveitarfélagi sé ekki
heimilt að ganga úr byggðasamlagi um tilgreindan tíma, þó ekki lengur en í fimm
ár að telja frá ákvörðun ráðuneytisins, vegna mikilvægra samfélagslegra hagsmuna
eða vegna mikilvægra hagsmuna annarra aðildarsveitarfélaga sem að byggðasamlagi
 standa. Af sömu ástæðum er ráðuneytinu heimilt að ákveða frestun innlausnar á
                           eignarhlut sveitarfélags.
 Tillaga um að starfsemi byggðasamlags sé hætt nær því aðeins fram að ganga að
hún sé staðfest af ^2/3 hlutum sveitarstjórna aðildarsveitarfélaga eða hún hafi
 verið samþykkt í almennri atkvæðagreiðslu á starfssvæði byggðasamlagsins. ^2/3
   hlutar stjórnarmanna í byggðasamlagi eða ^2/3 hlutar fulltrúa á aðalfundi
    byggðasamlags, sé slíkur fundur haldinn, geta krafist atkvæðagreiðslu í
          sveitarstjórnum aðildarsveitarfélaga um slit byggðasamlags.
Nú er ákveðið að hætta starfsemi byggðasamlags eða svo er fyrir mælt í lögum og
 skal þá skipa því sérstaka skiptastjórn er gerir upp eignir þess og skuldir og
 slítur rekstri þess. Heimilt er skiptastjórn að auglýsa eftir kröfum á hendur
  byggðasamlaginu með opinberri innköllun. Eftir að kröfur hafa verið greiddar
  skal afgangi eigna eða eftirstöðvum skulda jafnað á þau sveitarfélög sem að
   byggðasamlagi standa í hlutfalli við íbúatölu. Skiptastjórn skal kjörin af
                             stjórn byggðasamlags.
     96. gr. Samningur um að sveitarfélag taki að sér verkefni fyrir önnur
                                 sveitarfélög.
Sveitarfélög geta samið um að eitt sveitarfélag taki að sér verkefni fyrir annað
                            eða önnur sveitarfélög.
 Þegar sveitarfélag tekur að sér verkefni fyrir annað eða önnur sveitarfélög er
 heimilt að ákveða að þau sveitarfélög sem teljast kaupendur þjónustu tilnefni
 áheyrnarfulltrúa með málfrelsi og tillögurétt á fundi viðkomandi nefndar í því
sveitarfélagi sem telst þjónustuveitandi þegar málefni samstarfsverkefnisins eru
                                þar til umræðu.
      Fulltrúar í sveitarstjórnum þeirra sveitarfélaga sem hafa falið öðru
sveitarfélagi að annast fyrir sig afmörkuð verkefni samkvæmt þessari grein eiga
      sama rétt á aðgangi að gögnum og upplýsingum um það verkefni hjá því
    sveitarfélagi sem veitir þjónustuna og þeir hefðu ella haft skv. 28. gr.
  Í samningi um samvinnu samkvæmt þessari grein skulu að lágmarki eftirfarandi
                                atriði tiltekin:
                 1. hvaða sveitarfélög eru aðilar að samstarfinu,
                     2. hvert þeirra sér um rækslu verkefnis,
             3. nákvæm tilgreining viðkomandi verkefnis eða verkefna,
     4. hvaða valdheimildir færist til þess sveitarfélags sem sér um verkefni,
    5. gildistími samnings og á hvaða tíma sveitarfélagið taki verkefnið yfir,
            6. þörf á staðfestingu á ákvörðunum um framkvæmd verkefnis,
   7. hvort sveitarfélagi sé heimilt að gera samning við einkaaðila um framkvæmd
                            verkefnis skv. 100. gr.,
                   8. upplýsingagjöf til annarra samstarfsaðila,
             9. fjárhagslegt uppgjör og samskipti vegna verkefnisins,
   10. eignarhald á mannvirkjum, rekstrartækjum og öðrum verðmætum, ef við á, og
  önnur mikilvæg atriði sem varða framkvæmd verkefnis og fjárútlát vegna þess.
  Ef sveitarfélög sem eru aðilar að samningi samkvæmt þessari grein eru um það
sammála má slíta samstarfi þegar í stað. Að öðrum kosti getur hvert sveitarfélag
sagt upp aðild sinni að samningi með eins árs fyrirvara hafi ekki verið samið um
                             annan uppsagnarfrest.
                    97. gr. Landshlutasamtök sveitarfélaga.
 Sveitarfélögum er heimilt að starfa saman innan staðbundinna landshlutasamtaka
sveitarfélaga er vinni að sameiginlegum hagsmunamálum sveitarfélaganna í hverjum
                                  landshluta.
   Starfssvæði landshlutasamtaka fer eftir ákvörðun aðildarsveitarfélaga sem
   staðfest hefur verið af ráðuneytinu. Landshlutasamtök skulu þó aldrei vera
   fleiri en átta á landinu öllu. Sveitarfélög sem liggja innan starfssvæðis
 landshlutasamtaka eiga rétt á aðild að þeim. Ráðuneyti og opinberar stofnanir
 skulu ávallt leita umsagnar hlutaðeigandi landshlutasamtaka um stefnumótun eða
             ákvarðanir sem varða viðkomandi landsvæði sérstaklega.
 Landshlutasamtök geta með samningum eða samkvæmt heimildum í sérlögum tekið að
 sér verkefni eða aðra starfsemi sem tengist hlutverki þeirra skv. 1. mgr., svo
sem verkefni tengd byggðaþróun eða öðrum sameiginlegum hagsmunum sveitarfélaga.
                    98. gr. Samband íslenskra sveitarfélaga.
   Samband íslenskra sveitarfélaga er sameiginlegur málsvari sveitarfélaga í
  landinu. Öllum sveitarfélögum er frjálst að eiga aðild að Sambandi íslenskra
sveitarfélaga. Sambandið fer með sameiginleg hagsmunamál sveitarfélaganna eftir
     því sem þau ákveða og fyrir er mælt í lögum. Sambandið telst ekki vera
                                  stjórnvald.
Sveitarstjórnir þeirra sveitarfélaga sem eiga aðild að sambandinu kjósa fulltrúa
 á landsþing sambandsins eftir þeim reglum sem ákveðnar eru í samþykktum þess.
Þegar ráðherra setur almenn stjórnvaldsfyrirmæli á grundvelli laga þessara skal
  hann ávallt hafa samráð við Samband íslenskra sveitarfélaga um efni þeirra.
                    99. gr. Samstarf um gerð kjarasamninga.
 Sveitarfélög geta haft með sér samvinnu um gerð og samþykkt kjarasamninga við
  starfsmenn sína og önnur atriði tengd framkvæmd og stefnumótun í launamálum.
      100. gr. Samningar um þjónustustarfsemi og einstök rekstrarverkefni.
   Sveitarstjórnum er heimilt að gera samninga við einkaaðila um framkvæmd á
þjónustu og öðrum verkefnum fyrir sveitarfélag, enda sé áætlað fyrir viðkomandi
   verkefni í fjárhagsáætlunum sveitarfélagsins. Með samningum um framkvæmd á
 þjónustu er átt við samninga um afmarkaða þjónustustarfsemi sveitarfélaga sem
  þeim er að lögum skylt eða heimilt að sinna. Með samningum um önnur verkefni
 fyrir sveitarfélag er átt við samninga um þjónustu við sveitarfélagið sjálft,
svo sem um bókhald eða aðra þætti sem eru liðir í því að sveitarfélag geti rækt
                                 hlutverk sitt.
 Í samningi samkvæmt þessari grein skal m.a. skilgreina umfang og gæði þeirrar
   þjónustu sem sveitarfélag kaupir, samningstíma, greiðslur úr sveitarsjóði,
eftirlit með þjónustu og meðferð ágreiningsmála. Samningstími skal lengstur vera
 sex ár í senn en þó er heimilt að semja til lengri tíma ef sveitarfélag gerir
      kröfu um að verksali byggi upp kostnaðarsama aðstöðu eða búnað vegna
 verkefnisins eða þjónustunnar. Uppsagnarfrestur samnings skal stystur vera sex
                                    mánuðir.
 Ákvæði þessarar greinar skulu gilda með sama hætti um samninga sem falla undir
  1. mgr. og sveitarfélag gerir við einkaaðila með heimild í öðrum lögum nema
 ríkari kröfur séu gerðar til samninga í sérlögum. Lög um opinber innkaup gilda
                     eftir því sem við á um útboð verkefna.
       101. gr. Skyldur einkaaðila sem sinna verkefni fyrir sveitarfélag.
 Geri sveitarfélag samning við einkaaðila sem fellur undir 1. mgr. 100. gr. eða
  felur honum á grundvelli sérstakrar lagaheimildar vald til töku ákvarðana um
      réttindi eða skyldur manna skulu verktaki og starfsmenn hans bundnir
    þagnarskyldu um það sem þeir fá vitneskju um við framkvæmd verkefnis eða
þjónustu samkvæmt grein þessari. Um þagnarskylduna gildir ákvæði 2. mgr. 57. gr.
og skal brot á henni varða refsingu samkvæmt almennum hegningarlögum. Enn fremur
   skulu ákvæði stjórnsýslulaga, upplýsingalaga og laga um upplýsingarétt um
    umhverfismál, sem og almennar meginreglur stjórnsýsluréttar, gilda um þá
                stjórnsýslu sem verktaki tekur að sér að annast.
          Sama gildir geri byggðasamlag slíka samninga við einkaaðila.

                           X. kafli. Samráð við íbúa.
            102. gr. Réttur íbúa til áhrifa á stjórn sveitarfélags.
  Sveitarstjórn skal leitast við að tryggja íbúum sveitarfélagsins og þeim sem
    njóta þjónustu þess möguleika til að taka þátt í og hafa áhrif á stjórn
                 sveitarfélagsins og undirbúning stefnumótunar.
                        Áhrif íbúa má m.a. tryggja með:
                        1. virkri upplýsingagjöf til íbúa,
         2. samráði við íbúa, svo sem á borgarafundum eða íbúaþingum og í
                                 íbúakosningum,
                          3. skipun íbúa- og notendaráða,
   4. því að skipuleggja starfsemi sveitarfélagsins eftir staðbundnum forsendum,
       5. samstarfi eða annarri aðstoð við íbúa sem vilja vinna að málefnum
                               sveitarfélagsins.
                 103. gr. Upplýsingar um málefni sveitarfélags.
  Sveitarstjórn skal upplýsa íbúa sína um áætlanir sem sveitarfélag hefur til
 meðferðar og ákvörðunar og varða þá með almennum hætti. Sama gildir um einstök
 mál sem hafa verulega þýðingu fyrir sveitarfélagið. Sveitarstjórn skal leitast
   við að veita íbúum upplýsingar um áhrif slíkra mála og áætlana á þjónustu
sveitarfélags til skemmri og lengri tíma, fjárhag sveitarfélagsins, umhverfi og
                           markmið sem að er stefnt.
 Sveitarstjórn skal leitast við að upplýsa með almennum hætti um þær leiðir og
   aðferðir sem hún notar til samráðs við íbúa, m.a. við undirbúning mála og
                              áætlana skv. 1. mgr.
  Sveitarstjórn skal enn fremur leitast við að íbúar sveitarfélagsins fái með
  reglulegum hætti upplýsingar um samstarf sem sveitarfélagið hefur við önnur
                     sveitarfélög, umfang þess og kostnað.
             104. gr. Opinber gagnaveita um fjármál sveitarfélaga.
  Ráðuneytið og Samband íslenskra sveitarfélaga skulu í samstarfi við Hagstofu
 Íslands vinna að því að upplýsingar um fjármál sveitarfélaga og önnur mikilvæg
   atriði sem þau varða verði gerðar aðgengilegar almenningi í opnum rafrænum
                    gagnagrunni eða með sambærilegum hætti.
 Ráðuneytið getur sett nánari fyrirmæli um gagnaveitu skv. 1. mgr. í reglugerð.
                            105. gr. Borgarafundir.
Sveitarstjórn ákveður hvort haldinn skuli borgarafundur í sveitarfélagi, sbr. þó
 108. gr. Til borgarafundar skal boða með opinberri auglýsingu ekki síðar en 10
dögum fyrir fundardag. Í auglýsingu skulu koma fram upplýsingar um form fundar,
  þar á meðal hvort þátttakendum gefist tækifæri til að taka þátt í umræðum og
                     leggja fram fyrirspurnir og tillögur.
 Eigi atkvæðagreiðsla að fara fram á fundi skal það tiltekið í fundarboði ásamt
þeirri tillögu sem greiða á atkvæði um. Telji sveitarstjórn ástæðu til skal hún
gera kjörskrá yfir þá sem kosningarrétt eiga í sveitarfélaginu samkvæmt lögum um
    kosningar til sveitarstjórna og eru þá aðeins þeir sem eru á kjörskránni
 atkvæðisbærir á borgarafundi. Að öðrum kosti hafa atkvæðisrétt allir þeir sem
 til fundarins mæta. Um gerð kjörskrár og auglýsingu gilda ákvæði 4.7. gr. og
                9.11. gr. laga um kosningar til sveitarstjórna.
     Ályktanir almennra borgarafunda eru ekki bindandi fyrir sveitarstjórn.
                               106. gr. Íbúaþing.
Sveitarstjórn getur haldið íbúaþing. Íbúaþing geta m.a. verið bundin við ákveðin
    svæði innan sveitarfélags. Niðurstöður íbúaþinga eru ekki bindandi fyrir
                                 sveitarstjórn.
                            107. gr. Íbúakosningar.
 Sveitarstjórn ákveður hvort fram skuli fara almenn atkvæðagreiðsla meðal íbúa
           sveitarfélagsins um einstök málefni þess, sbr. þó 108. gr.
 Til atkvæðagreiðslu skv. 1. mgr. skal boða með a.m.k. fjögurra vikna fyrirvara
   með opinberri auglýsingu. Samhliða skal sveitarstjórn opinberlega kynna þá
  tillögu sem borin verður undir atkvæði og þær upplýsingar sem kjósendum eru
          nauðsynlegar til að geta tekið til hennar upplýsta afstöðu.
  Rétt til þátttöku í atkvæðagreiðslu skv. 1. mgr. eiga þeir sem kosningarrétt
     eiga í sveitarfélaginu samkvæmt lögum um kosningar til sveitarstjórna.
  Sveitarstjórn skal gera kjörskrá fyrir atkvæðagreiðsluna. Um gerð hennar og
     auglýsingu gilda ákvæði 4.7. gr. og 9.11. gr. laga um kosningar til
                                sveitarstjórna.
           Atkvæðagreiðsla skal vera leynileg og atkvæðisréttur jafn.
  Atkvæðagreiðsla samkvæmt þessari grein, sem og 108. gr., er ráðgefandi nema
 sveitarstjórn ákveði að hún skuli binda hendur hennar til loka kjörtímabils. Í
auglýsingu skv. 2. mgr. skal koma fram hvort atkvæðagreiðsla er bindandi. Slíka
 ákvörðun má binda skilyrði um að tiltekið hlutfall þeirra sem voru á kjörskrá
                       hafi tekið þátt í atkvæðagreiðslu.
 Við framkvæmd atkvæðagreiðslu samkvæmt þessari grein skal að öðru leyti farið
 eftir meginreglum laga um kosningar til sveitarstjórna eftir því sem við getur
                                      átt.
                     108. gr. Frumkvæði íbúa sveitarfélags.
Ef minnst 10% af þeim sem kosningarrétt eiga í sveitarfélagi óska borgarafundar
   skv. 105. gr. skal sveitarstjórn verða við því svo fljótt sem unnt er. Um
               framkvæmd borgarafundar fer eftir ákvæði 105. gr.
  Ef minnst 20% af þeim sem kosningarrétt eiga í sveitarfélagi óska almennrar
  atkvæðagreiðslu skv. 107. gr. skal sveitarstjórn verða við því eigi síðar en
 innan árs frá því að slík ósk berst. Sveitarstjórn er heimilt að ákveða hærra
   hlutfall í samþykkt um stjórn sveitarfélags en þó aldrei hærra en þriðjung
þeirra sem kosningarrétt eiga í sveitarfélagi. Sveitarstjórnin á ákvörðunarvald
um framkvæmd viðkomandi viðburðar og þá spurningu sem borin verður upp sé um að
ræða almenna atkvæðagreiðslu meðal íbúa sveitarfélagsins. Um framkvæmd almennrar
       atkvæðagreiðslu meðal íbúa sveitarfélags fer eftir ákvæði 107. gr.
      Almennrar atkvæðagreiðslu skv. 107. gr. verður ekki krafist um efni
     fjárhagsáætlunar skv. 62. gr. og viðauka skv. 63. gr., um tekjustofna
sveitarfélaga eða álagningu annarra lögheimilla gjalda, um ráðningu í störf hjá
sveitarfélagi, um laun og önnur starfskjör sveitarstjórnarmanna eða starfsmanna
  sveitarfélags eða tillögu sem gengur gegn lögum eða mundi leiða til þess að
            lagaskyldu yrði ekki fullnægt af hálfu sveitarfélagsins.
  Ráðuneytið skal í reglugerð mæla nánar fyrir um það hvernig staðið verður að
    söfnun undirskrifta eða annarrar staðfestingar á ósk íbúa [skv. 1. og 2.
 mgr.]^1) Þar má m.a. kveða á um að undirskriftir skuli lagðar fram á sérstöku
     eyðublaði sem ráðuneytið eða viðkomandi sveitarfélag lætur gera eða að
  staðfesting skuli lögð fram rafrænt á nánar tiltekinn hátt. Sé mælt fyrir um
 rafræna staðfestingu skal þó ávallt jafnframt gefinn kostur á að undirskriftir
            verði lagðar fram skriflega á þar til gerðum eyðublöðum.
Við mat á því hvort tilskilinn fjöldi hafi lagt fram ósk skv. 1. mgr. skal miðað
     við þá einstaklinga sem uppfylla skilyrði 2. gr. laga um kosningar til
  sveitarstjórna á þeim degi sem söfnun undirskrifta og/eða staðfestinga lýkur
    samkvæmt kjörskrárstofni sem Þjóðskrá Íslands lætur sveitarfélagi í té.
                              ^1)L. 159/2011, 1. gr.

               XI. kafli. Stjórnsýslueftirlit með sveitarfélögum.
            109. gr. Almennt stjórnsýslueftirlit með sveitarfélögum.
  Ráðherra hefur eftirlit með því að sveitarfélög gegni skyldum sínum samkvæmt
 lögum þessum og öðrum löglegum fyrirmælum. Eftirlit ráðherra tekur einnig til
  byggðasamlaga sem og til annarra að því leyti sem þeim hefur verið falið að
  sinna stjórnsýslu á vegum sveitarfélags samkvæmt heimild í lögum þessum eða
                                  öðrum lögum.
     Eftirlit ráðherra tekur ekki til Sambands íslenskra sveitarfélaga eða
      landshlutasamtaka sveitarfélaga nema þessum aðilum hafi verið falin
stjórnsýsluverkefni fyrir hönd einstakra sveitarfélaga skv. 1. mgr. sem ráðherra
hefði ella haft eftirlit með. Ráðherra hefur ekki heldur eftirlit með ákvörðunum
sveitarfélaga í starfsmannamálum, um gerð kjarasamninga né stjórnsýslu sem fram
   fer á vegum sveitarfélaganna og öðrum stjórnvöldum á vegum ríkisins er með
                        beinum hætti falið eftirlit með.
                        110. gr. Tegundir eftirlitsmála.
Eftirlit ráðherra með einstökum ákvörðunum eða athöfnum sveitarfélaga fer fyrst
                      og fremst fram á eftirfarandi hátt:
      1. við staðfestingu reglna sveitarfélaga hafi ráðherra verið falið það
                                   hlutverk,
    2. við meðferð mála sem lúta að fjármálum sveitarfélaga, sbr. VIII. kafla,
                    3. við meðferð kærumála, sbr. 111. gr., og
                   4. við meðferð frumkvæðismála, sbr. 112. gr.
   Þegar ráðherra þarf að beita úrræðum samkvæmt lögum þessum í tengslum við
eftirlit með stjórnsýslu sveitarfélaga skal hann velja það úrræði sem líklegast
   er að nái því markmiði sem að er stefnt að teknu tilliti til sjálfstjórnar
 sveitarfélaga. Heimilt er að nota fleiri en eitt úrræði samkvæmt lögum þessum
                     samhliða eftir því sem tilefni er til.
 Áður en ráðherra tekur ákvörðun um beitingu úrræða samkvæmt kafla þessum skal
      hann gefa sveitarstjórn færi á að koma sjónarmiðum sínum á framfæri.
                           111. gr. Stjórnsýslukæra.
 Aðila máls er heimilt að kæra til ráðuneytisins ákvarðanir um rétt eða skyldu
                  manna sem lúta eftirliti þess skv. 109. gr.
Kæra skal borin fram innan þriggja mánaða frá því að aðila máls var tilkynnt um
stjórnvaldsákvörðun, nema lög mæli á annan veg. Um kæruleiðbeiningar, kærufrest
       og meðferð kærumáls fer að öðru leyti að ákvæðum stjórnsýslulaga.
Þrátt fyrir 2. mgr. 109. gr. er þó hægt að bera undir ráðherra samkvæmt þessari
  grein ákvörðun sveitarfélags um uppsögn starfsmanns, enda eigi hún rætur að
rekja til brota hans í starfi, vankunnáttu eða óvandvirkni í starfi, til athafna
    í starfi eða utan þess sem þykja ósamrýmanlegar starfinu eða til annarra
                             sambærilegra ástæðna.
                            112. gr. Frumkvæðismál.
     Ráðuneytið ákveður sjálft hvort tilefni er til að taka til formlegrar
  umfjöllunar stjórnsýslu sveitarfélags sem lýtur eftirliti þess skv. 109. gr.
   Réttur aðila máls til að kæra ákvörðun skv. 111. gr. hefur ekki áhrif á þá
                                    heimild.
     Þegar ráðuneytið tekur mál til meðferðar að eigin frumkvæði getur það:
    1. gefið út leiðbeiningar um túlkun laga og stjórnsýslu sveitarfélagsins að
                                  öðru leyti,
      2. gefið út álit um lögmæti athafna eða athafnaleysis sveitarfélags eða
                         annars er eftirlit beinist að,
   3. gefið út fyrirmæli til sveitarfélags um að það taki ákvörðun í máli, felli
         ákvörðun úr gildi eða komi málum að öðru leyti í lögmætt horf,
           4. beitt öðrum úrræðum samkvæmt kafla þessum, sé tilefni til.
 Niðurstöður skv. 2. mgr. skulu rökstuddar eftir því sem tilefni er til. Í þeim
 skal einnig koma fram með skýrum hætti hvort og þá með hvaða hætti ráðuneytið
                      muni fylgja niðurstöðu sinni eftir.
                       113. gr. Aðgangur að upplýsingum.
Sveitarfélög og aðrir aðilar sem eftirlit ráðuneytisins beinist að skv. 109. gr.
  skulu láta ráðuneytinu í té þær upplýsingar og skriflegar skýringar sem það
óskar og því er þörf á vegna eftirlits síns. Þar á meðal getur ráðuneytið óskað
    afhendingar á skýrslum, skjölum, bókunum og öðrum gögnum sem mál snerta.
   Ráðuneytið getur óskað þess að starfsmenn þeirra aðila sem lúta eftirliti
ráðuneytisins skv. 109. gr. veiti því upplýsingar og skýringar sem varða einstök
   mál, og ráðuneytinu er þörf á vegna eftirlits síns. Lögbundin þagnarskylda
                 stendur ekki í vegi slíkrar upplýsingagjafar.
    Við framkvæmd upplýsingaöflunar skal taka tillit til hagsmuna viðkomandi
     stjórnvalda og einkaaðila ef við á og ekki ganga lengra en þörf er á.
              114. gr. Ógilding ákvarðana og frestun réttaráhrifa.
Ráðuneytið getur við meðferð mála skv. VIII. kafla og 111. og 112. gr. fellt úr
gildi ógildanlegar ákvarðanir í heild eða að hluta. Ráðuneytið getur ekki tekið
                 nýja ákvörðun í máli fyrir hönd sveitarfélags.
    Þegar sérstakar ástæður mæla með því getur ráðuneytið ákveðið að fresta
 réttaráhrifum ákvörðunar sem sveitarfélag hefur tekið meðan það hefur mál til
                meðferðar skv. VIII. kafla eða 111. og 112. gr.
                          115. gr. Ógilding samninga.
  Hafi sveitarfélag eða annar aðili sem eftirlit ráðuneytisins beinist að gert
samning um samvinnu skv. 92.96. gr. og samningurinn fullnægir ekki kröfum laga
þessara telst hann ógildanlegur. Getur ráðuneytið þá lagt fyrir aðila að bæta úr
 ágöllum samningsins innan tilskilins frests. Sé þeim fyrirmælum ekki fylgt eða
         það reynist ógerlegt getur ráðuneytið fellt samning úr gildi.
  Hið sama á við hafi sveitarfélag eða annar aðili sem eftirlit ráðuneytisins
  beinist að gert samning sem í veigamiklum atriðum fullnægir ekki ákvæðum sem
fram koma í VII. kafla um fjármál sveitarfélaga eða VIII. kafla um eftirlit með
 fjármálum sveitarfélaga, enda hafi eftirlitsnefnd með fjármálum sveitarfélaga
                       lagt það til með rökstuddum hætti.
 Ákvæði þetta á þó ekki við ef samningur telst marklaus gagnvart sveitarfélagi
                     vegna veigamikilla ágalla á gerð hans.
                       116. gr. Vanræksla sveitarfélaga.
   Vanræki sveitarfélag lögbundnar skyldur, svo sem um skil á upplýsingum, að
 fylgja ákvörðunum sem ráðherra tekur skv. VIII. kafla, úrskurði skv. 111. gr.
   eða fyrirmælum skv. 112. gr. getur ráðuneytið, að undangenginni áminningu,
   stöðvað greiðslur úr Jöfnunarsjóði sveitarfélaga eða beitt sveitarfélagið
              dagsektum þar til úr vanrækslunni hefur verið bætt.
Ráðherra skal í reglugerð ákveða lágmarks- og hámarksfjárhæð dagsekta. Ákvörðun
  um dagsektir skal taka mið af alvarleika brots og íbúafjölda sveitarfélags.
     Ákvæði þessu verður beitt gagnvart byggðasamlögum eftir því sem við á.
  Dagsektir renna í Jöfnunarsjóð sveitarfélaga. Gera má aðför, án undangengins
dóms, til fullnustu sekta. Dagsektir skulu innheimtar ekki sjaldnar en á tveggja
  mánaða fresti. Fresta skal innheimtu dagsekta ef það málefni sem um ræðir er
    borið undir dómstóla. Óinnheimtar dagsektir falla niður þegar skyldu er
                                   fullnægt.
           117. gr. Dómsmál til ógildingar á ákvörðun ráðuneytisins.
 Ef sveitarfélag, byggðasamlag eða einkaaðili sem lýtur eftirliti ráðuneytisins
skv. 109. gr. og úrskurður, ákvörðun eða fyrirmæli ráðuneytisins samkvæmt þessum
kafla eða VIII. kafla beinist að vill ekki una ákvörðuninni þá getur viðkomandi
borið málið undir dómstóla eftir almennum reglum. Leiði almennar reglur til þess
að málshöfðun eigi ekki að beina að ráðuneytinu skal því stefnt til réttargæslu.
    Mál skal höfðað innan sex mánaða frá því að viðkomandi fékk eða mátti fá
                      vitneskju um ákvörðun ráðuneytisins.
                          118. gr. Viðurkenningarmál.
 Ráðuneytið getur höfðað viðurkenningarmál á hendur sveitarstjórn eða öðrum sem
sætir eftirliti ráðuneytisins samkvæmt lögum þessum og tekið hefur ákvörðun sem
     ráðuneytið telur ólögmæta eða látið undir höfuð leggjast að framfylgja
 lögbundinni skyldu, ákvörðun ráðherra skv. VIII. kafla, úrskurði skv. 111. gr.
                          eða fyrirmælum skv. 112. gr.

                      XII. kafli. Sameining sveitarfélaga.
                       119. gr. Sameining sveitarfélaga.
    Þegar tvær eða fleiri sveitarstjórnir hafa ákveðið að kanna möguleika á
 sameiningu viðkomandi sveitarfélaga skulu þær kjósa samstarfsnefnd til þess að
annast athugun málsins. Skal hvor eða hver sveitarstjórn kjósa tvo fulltrúa eða
    fleiri í nefndina eftir samkomulagi. Nefndin kýs formann úr sínum hópi.
  Þegar samstarfsnefnd hefur skilað áliti sínu um sameiningu skulu viðkomandi
    sveitarstjórnir taka málið á dagskrá. Skal hafa tvær umræður um málið án
                                atkvæðagreiðslu.
   Að lokinni umræðu sveitarstjórna skal fara fram atkvæðagreiðsla meðal íbúa
sveitarfélaganna um sameininguna. Viðkomandi sveitarstjórnir ákveða sameiginlega
   hvenær atkvæðagreiðsla fer fram og skal kosið sama dag í öllum viðkomandi
                                sveitarfélögum.
       Samstarfsnefndin eða viðkomandi sveitarstjórnir skulu kynna íbúum
   sveitarfélaganna þá tillögu sem greiða skal atkvæði um og helstu forsendur
 hennar með a.m.k. tveggja mánaða fyrirvara, svo sem með kynningarfundum og/eða
      dreifibréfum. Tillagan skal innan sama frests auglýst opinberlega í
                       Lögbirtingablaði og í fjölmiðlum.
  Sveitarstjórn lætur gera atkvæðaseðil til afnota við atkvæðagreiðsluna. Form
atkvæðaseðils skal staðfest af ráðuneytinu. Um atkvæðagreiðslur samkvæmt þessari
 grein fer eftir ákvæðum laga um kosningar til sveitarstjórna eftir því sem við
 getur átt. Ekki er heimilt að hefja talningu atkvæða fyrr en öllum kjörstöðum
   hefur verið lokað í þeim sveitarfélögum sem taka þátt í atkvæðagreiðslu um
                              sameiningartillögu.
                  120. gr. Skilyrði fyrir frjálsri sameiningu.
 Sveitarfélag verður ekki sameinað öðrum sveitarfélögum nema fleiri kjósendur í
 atkvæðagreiðslu skv. 119. gr. séu fylgjandi henni en andvígir, sbr. þó 2. mgr.
 Sveitarstjórnum sveitarfélaga þar sem sameiningartillaga hlýtur samþykki meiri
hluta kjósenda er heimilt að ákveða sameiningu þeirra sveitarfélaga þótt tillaga
       samstarfsnefndar hljóti ekki samþykki meiri hluta kjósenda í öllum
    sveitarfélögunum sem að tillögunni stóðu, enda sé um að ræða a.m.k. ^2/3
sveitarfélaganna og í þeim sveitarfélögum búi a.m.k. ^2/3 hlutar íbúa á svæðinu.
     121. gr. Fjárhagslegar ráðstafanir eftir samþykkt sameiningartillögu.
      Hafi tillaga um sameiningu hlotið samþykki skv. 119. og 120. gr. er
sveitarstjórnum viðkomandi sveitarfélaga óheimilt að skuldbinda sveitarfélag eða
samþykkja greiðslur úr sveitarsjóði sem ekki leiðir af lögum, fjárhagsáætlun eða
   þegar samþykktum viðauka við hana nema allar hlutaðeigandi sveitarstjórnir
                           samþykki slíka ráðstöfun.
              122. gr. Undirbúningur að stofnun nýs sveitarfélags.
 Hafi sameining hlotið samþykki skv. 119. og 120. gr. skulu sveitarstjórnir sem
hlut eiga að máli hver um sig velja tvo til þrjá fulltrúa eftir samkomulagi til
  setu í sérstaka stjórn til undirbúnings að stofnun hins nýja sveitarfélags.
   Stjórn til undirbúnings nýs sveitarfélags skal semja samþykkt um stjórn og
fundarsköp hinnar nýju sveitarstjórnar sem gilda mun fyrir hið nýja sveitarfélag
    þar til því hefur verið sett sérstök samþykkt. Stjórnin getur ákveðið að
 samþykkt um stjórn og fundarsköp eins af hinum eldri sveitarfélögum muni gilda
  fyrir nýja sveitarfélagið þar til því hefur verið sett ný samþykkt. Hún skal
 einnig taka ákvarðanir um fjárhagsmálefni hins nýja sveitarfélags, taka saman
yfirlit yfir allar samþykktir og reglugerðir sem gilda í þeim sveitarfélögum sem
    sameinuð hafa verið og hefja vinnu við endurskoðun þeirra og samræmingu.
 Ákvarðanir þessar skulu sendar ráðuneytinu sem staðfestir sameininguna að því
   gefnu að það telji að sameiningin sé svo vel undirbúin að hún geti gengið
    hnökralaust. Ráðuneytið getur í þessu sambandi leitað umsagna viðkomandi
   sveitarstjórna um þær tillögur sem stjórn til undirbúnings að stofnun nýs
                           sveitarfélags hefur gert.
                     123. gr. Sameining yfir mörk kjördæma.
 Heimilt er að sameina sveitarfélög yfir mörk kjördæma en slík sameining hefur
              ekki áhrif á skipan kjördæma við alþingiskosningar.
                   124. gr. Birting ákvörðunar um sameiningu.
 Þegar ráðuneytið hefur staðfest sameiningu sveitarfélaga samkvæmt framanskráðu
     skal það gefa út tilkynningu um sameininguna sem birta skal í B-deild
   Stjórnartíðinda. Þar skal greint frá nafni hins nýja sveitarfélags, hvaða
   sveitarfélög hafa verið sameinuð, tölu sveitarstjórnarmanna og gildistöku
sameiningar og kosningum skv. 125. gr. Samhliða skal birt samþykkt um stjórn og
    fundarsköp hins nýja sveitarfélags sem öðlast skal gildi um leið og nýtt
                  sveitarfélag tekur til starfa skv. 125. gr.
                        125. gr. Gildistaka sameiningar.
 Að tillögu stjórnar til undirbúnings að stofnun hins nýja sveitarfélags tekur
 ráðuneytið ákvörðun um það með hvaða hætti sameining öðlast gildi. Verður það
 annaðhvort með því að kosið er til sveitarstjórnar fyrir hið nýja sveitarfélag
   eða með því að sveitarstjórn eins hinna sameinuðu sveitarfélaga tekur yfir
                    stjórn þess nýja til loka kjörtímabils.
Ef kosið skal til nýrrar sveitarstjórnar ákveður ráðuneytið að tillögu stjórnar
til undirbúnings að stofnun hins nýja sveitarfélags hvaða dag kosningar til hins
 sameinaða sveitarfélags fara fram. Um kosningar til nýrrar sveitarstjórnar fer
   að öðru leyti eftir ákvæðum laga um kosningar til sveitarstjórna. Nýkjörin
sveitarstjórn tekur við stjórn hins nýja sveitarfélags 15 dögum eftir kjördag. Á
                        sama tíma tekur sameining gildi.
Að öðru leyti gilda ákvæði laga þessara og laga um kosningar til sveitarstjórna
                          um skipti á sveitarstjórnum.
Ef sveitarstjórn eins hinna sameinuðu sveitarfélaga tekur yfir stjórn þess nýja
til loka kjörtímabils tekur sameining gildi á þeim degi sem ráðuneytið ákveður.
 Sama dag fellur umboð annarra sveitarstjórna hinna sameinuðu sveitarfélaga úr
                                     gildi.
                 126. gr. Endurskoðun reglugerða og samþykkta.
Sveitarstjórn hins sameinaða sveitarfélags skal svo fljótt sem við verður komið
 taka til umræðu og setja nýjar samþykktir, reglugerðir og gjaldskrár fyrir hið
 nýja sveitarfélag. Sveitarstjórn er heimilt að ákveða að tilteknar reglur eða
 samþykktir sem gilt hafa í einu af viðkomandi sveitarfélögum skuli gilda fyrir
  hið nýja sveitarfélag í heild á meðan unnið er að setningu nýrra reglna. Um
slíka ákvörðunartöku gilda sömu reglur og um setningu nýrra reglna í viðkomandi
málaflokki, þar á meðal kröfur um tvær umræður eða staðfestingu ráðherra ef við
      á. Á meðan unnið er að því að setja viðeigandi reglur fyrir hið nýja
  sveitarfélag skulu eldri reglur gilda í hverju hinna eldri sveitarfélaga, þó
            ekki lengur en í þrjá mánuði frá gildistöku sameiningar.
Að því leyti sem ákvörðunum, svo sem um skatta, verður ekki breytt innan ársins
 vegna ákvæða annarra laga er heimilt að hafa mismunandi reglur innan hins nýja
         sveitarfélags þann tíma sem af ákvæðum viðkomandi laga leiðir.
            127. gr. Fjárhagsleg aðstoð Jöfnunarsjóðs sveitarfélaga.
   Ráðuneytið getur að fenginni umsögn Sambands íslenskra sveitarfélaga sett
almennar reglur um að Jöfnunarsjóður sveitarfélaga veiti fjárhagslega aðstoð til
 þess að greiða fyrir sameiningu sveitarfélaga. Slíka aðstoð má veita í allt að
                           fimm ár eftir sameiningu.

            XIII. kafli. Samskipti og samráð ríkis og sveitarfélaga.
          128. gr. Formlegt samráð og samstarf ríkis og sveitarfélaga.
 Ríkisstjórnin skal tryggja formlegt og reglubundið samstarf við sveitarfélögin
   um mikilvæg stjórnarmálefni sem tengjast stöðu og verkefnum sveitarfélaga.
 Formlegt samstarf skal m.a. fara fram um framlagningu lagafrumvarpa sem varða
  sveitarfélögin og um stjórn fjármála hins opinbera, verkaskiptingu ríkis og
  sveitarfélaga og önnur mikilvæg mál sem varða hagsmuni sveitarfélaganna eða
                                    fjármál.
  Samstarfsráð ríkis og sveitarfélaga skal funda að lágmarki einu sinni á ári.
    Fast sæti á fundum samstarfsráðsins eiga ráðherra sveitarstjórnarmála og
 fjármálaráðherra og formaður Sambands íslenskra sveitarfélaga. Aðrir ráðherrar
   sitja fundi samstarfsráðsins eftir því sem tilefni er til hverju sinni. Um
 skipan samstarfsráðsins fer að öðru leyti samkvæmt ákvæðum samstarfssáttmála,
                                  sbr. 4. mgr.
 Yfirumsjón með samstarfi samkvæmt þessari grein hefur samstarfsnefnd ríkis og
         sveitarfélaga. Í henni eiga sæti ráðuneytisstjórar ráðuneytis
sveitarstjórnarmála og fjármálaráðuneytis og þrír fulltrúar tilnefndir af stjórn
Sambands íslenskra sveitarfélaga. Ef þörf er á getur samstarfsnefndin ákveðið að
     kalla til fulltrúa fleiri ráðuneyta. Samstarfsnefndin starfar í umboði
  samstarfsráðsins og er vettvangur fyrir reglulega umfjöllun um samskiptamál
                            ríkis og sveitarfélaga.
 Samstarf samkvæmt þessari grein skal nánar útfært í samstarfssáttmála ríkis og
sveitarfélaga sem unninn skal af samstarfsnefnd eða í sérlögum eftir því sem við
  á. Þar skal einnig fjallað um gerð árlegrar þjóðhags- og landshlutaspár sem
leggja ber til grundvallar í samstarfi samkvæmt þessari grein og sveitarfélögum
      er skylt, eftir því sem við á, að byggja á við gerð fjárhagsáætlana.
                             129. gr. Kostnaðarmat.
          Ef fyrirsjáanlegt er að tillaga að lagafrumvarpi, tillaga að
 stjórnvaldsfyrirmælum eða aðrar stefnumarkandi ákvarðanir af hálfu stjórnvalda
ríkisins muni hafa fjárhagsleg áhrif á sveitarfélög skal fara fram sérstakt mat
á áhrifum þeirra á fjárhag sveitarfélaga. Viðkomandi ráðherrar bera ábyrgð á því
                            að slíkt mat fari fram.
     Þegar mat á fjárhagslegum áhrifum tillögu að lagafrumvarpi, tillögu að
stjórnvaldsfyrirmælum eða annarra stefnumarkandi ákvarðana, sbr. 1. mgr., liggur
fyrir skal það þá þegar lagt fyrir Samband íslenskra sveitarfélaga til umsagnar.
 Mat á fjárhagslegum áhrifum á sveitarfélög samkvæmt þessari grein skal liggja
 fyrir áður en frumvarp er afgreitt úr ríkisstjórn til framlagningar á Alþingi
  eða áformuð stjórnvaldsfyrirmæli eða aðrar aðgerðir af hálfu stjórnvalda eru
                              endanlega ákveðnar.
Verði ágreiningur um niðurstöðu kostnaðarmats á lagafrumvarpi skal gerð sérstök
 grein fyrir því í kostnaðarumsögn sem skal fylgja frumvarpi þegar það er lagt
    fyrir Alþingi. Verði ágreiningur um niðurstöðu kostnaðarmats tillögu að
stjórnvaldsfyrirmælum eða annarra stefnumarkandi ákvarðana af hálfu stjórnvalda
  ríkisins skal niðurstaða um það koma fram í endanlegu kostnaðarmati þeirrar
                            ákvörðunar, sbr. 3. mgr.
  Ráðuneyti sveitarstjórnarmála skal árlega taka saman yfirlit um kostnaðarmat
    samkvæmt þessari grein, þar á meðal um ágreining um slíkt mat. Formlegar
 viðræður skulu fara fram um yfirlitið og niðurstöður þess í samstarfsráði skv.
                                    128. gr.

                      XIV. kafli. Málstefna sveitarfélaga.
                              130. gr. Málstefna.
Sveitarstjórn mótar sveitarfélaginu málstefnu í samráði við Íslenska málnefnd og
eftir atvikum málnefnd um íslenskt táknmál. Þar skal koma fram að öll gögn liggi
fyrir á íslensku svo sem kostur er og gerð grein fyrir heimilum undantekningum á
 þeirri reglu. Þar skulu settar reglur um notkun íslensks táknmáls og íslensks
 punktaleturs í gögnum og starfsemi sveitarfélagsins. Enn fremur skal koma fram
 hvaða gögn liggja að jafnaði fyrir í erlendum málbúningi og hvaða tungumál þar
  er um að ræða. Þá skal þar setja reglur um rétt íbúa af erlendum uppruna til
     samskipta við stofnanir sveitarfélagsins á annarri tungu en íslensku.
   Mál það sem er notað í starfsemi sveitarfélags eða á vegum þess skal vera
                           vandað, einfalt og skýrt.

        XV. kafli. Ýmis ákvæði, gildistaka og breytingar á öðrum lögum.
                    131. gr. Sveitarstjórn verður óstarfhæf.
   Verði sveitarstjórn að mati ráðuneytisins óstarfhæf vegna neyðarástands í
    sveitarfélagi, svo sem af völdum náttúruhamfara, getur ráðuneytið falið
  sveitarstjórn og viðeigandi nefndum nágrannasveitarfélags að fara með stjórn
    sveitarfélagsins. Ráðuneytið getur einnig skipað sveitarfélagi sérstaka
 framkvæmdastjórn kunnáttumanna um rekstur sveitarfélaga sem þá tekur að fullu
 við hlutverki hinnar óstarfhæfu sveitarstjórnar, nefnda hennar og starfsmanna
eftir því sem þörf er á. Ráðuneytið skal með reglugerð setja almenn fyrirmæli um
                    starfshætti slíkrar framkvæmdastjórnar.
  Ráðuneytið skal birta ákvörðun skv. 1. mgr. í Stjórnartíðindum og getur hún
                       aðeins gilt í fjóra mánuði í senn.
    132. gr. Sérreglur um stjórn og stjórnskipulag einstakra sveitarfélaga.
   Ef sveitarstjórn óskar er ráðuneytinu heimilt í tilraunaskyni að staðfesta
  samþykkt um stjórn og fundarsköp fyrir viðkomandi sveitarfélag sem gerir ráð
  fyrir öðru stjórnskipulagi en kveðið er á um í lögum þessum, þar á meðal um
   aukinn fjölda sveitarstjórnarmanna og aukið hlutverk einstakra nefnda eða
 starfsmanna sveitarfélagsins við daglega stjórn sveitarfélagsins því samfara.
Ráðuneytinu er á sama hátt og kveðið er á um í 1. mgr. heimilt við staðfestingu
samstarfssamnings skv. 93. gr. að heimila í tilraunaskyni frávik frá ákvæðum IX.
      kafla um samvinnu sveitarfélaga og samninga um starfrækslu verkefna.
 Tilgangur heimildar skv. 1. og 2. mgr. er að veita færi á yfirvegaðri þróun á
sveitarstjórnarstiginu, m.a. vegna stækkunar sveitarfélaga. Samþykktir um stjórn
   og fundarsköp sem staðfestar eru á grundvelli þessarar greinar skulu vera
      ítarlegar og taka til allra þátta sem nauðsynlegir eru svo að stjórn
 sveitarfélags geti gengið hnökralaust. Miða skal við að ekki séu gerðar fleiri
                en ein stjórnskipulagstilraun sama eðlis í einu.
Sé heimild skv. 1. og 2. mgr. beitt skal það ekki gert til skemmri tíma en átta
ára í senn, nema veigamiklar ástæður mæli með að fallið sé frá því. Ef fallið er
  frá stjórnskipulagi sem ákveðið er samkvæmt þessari grein skal sveitarstjórn
   þegar setja sveitarfélaginu nýja samþykkt um stjórn og fundarsköp sem er í
 samræmi við ákvæði laga þessara. Verður þessari heimild þá ekki beitt á ný af
          hálfu viðkomandi sveitarfélags fyrr en að átta árum liðnum.
                              133. gr. Gildistaka.
                   Lög þessi öðlast gildi 1. janúar 2012. ...
                     134. gr. Breytingar á öðrum lögum. ...

                            Ákvæði til bráðabirgða.
                                       I.
   1. Ef fasteign liggur innan tveggja eða fleiri sveitarfélaga skulu viðkomandi
    sveitarfélög ekki síðar en 1. janúar 2013 hafa komist að samkomulagi um
breytingu á mörkum viðkomandi sveitarfélaga þannig að fullnægt sé ákvæðum 4. gr.
      2. Þrátt fyrir ákvæði 11. gr. er ekki skylt að breyta fulltrúafjölda í
   sveitarstjórn fyrr en við aðrar almennar kosningar til sveitarstjórna frá
                            gildistöku laga þessara.
   3. Ákvæði 2. tölul. 44. gr. um kynjakvóta og þær reglur laga þessara sem vísa
 til hans með beinum hætti taka fyrst gildi við nefndaskipan að afloknum næstu
         almennu sveitarstjórnarkosningum frá gildistöku laga þessara.
    4. Ákvæði 1. tölul. 2. mgr. 64. gr. gildir frá og með reikningsárinu 2011.
Fyrri reikningsár teljast ekki með við afmörkun á þriggja ára tímabili samkvæmt
                                   ákvæðinu.
   5. Samningar sveitarfélaga við endurskoðendur sem eru í gildi við gildistöku
laga þessara halda gildi sínu í þann tíma sem viðkomandi samningur kveður á um,
                 þó mest í sex ár frá gildistöku laga þessara.
         6. Frá gildistöku laga þessara má ekki gera samninga um samvinnu
  sveitarfélaga eða við einkaaðila sem ganga gegn ákvæðum laga þessara. Slíkir
 samningar sem þegar eru í gildi halda hins vegar gildi sínu, að því leyti sem
  þeir eru í samræmi við ákvæði [4]sveitarstjórnarlaga, nr. 45/1998, og ákvæði
annarra laga en tryggja skal að þeir fullnægi ákvæðum laga þessara ekki síðar en
                               15. október 2014.
      7. Þær fjallskilasamþykktir sem settar hafa verið á grundvelli laga um
 afréttamálefni, fjallskil o.[5]fl., nr. 6/1986, og í gildi eru við gildistöku
   þessara laga halda gildi sínu. Þau verkefni sem lögð eru til héraðsnefnda
samkvæmt samþykktunum falla til stjórna fjallskilaumdæma. Ef fleiri sveitarfélög
 mynda saman fjallskilaumdæmi skulu sveitarstjórnir þeirra hafa ákveðið skipan
               fjallskilastjórnar fyrir gildistöku laga þessara.
    8. Endurskoða skal ákvæði laga þessara um fjármál sveitarfélaga innan fimm
              ára frá gildistöku með hliðsjón af framkvæmd þeirra.
 II. Sveitarstjórnir þeirra sveitarfélaga sem uppfylla ekki viðmið 2. mgr. 64.
gr. við gildistöku laga þessara skulu fyrir 1. september 2012 samþykkja raunhæfa
 áætlun um hvernig þau hyggjast ná viðmiðunum. Sé slíkt nauðsynlegt í því skyni
 að áætlunin verði raunhæf má gera ráð fyrir að viðmiðunum verði náð á allt að
                                   tíu árum.
III. Eftirlitsnefnd um fjármál sveitarfélaga og ráðherra sveitarstjórnarmála er
  við útreikning á afkomu og fjárhagsstöðu sveitarfélaga skv. 64. gr. skylt að
 undanskilja útgjöld, skuldir og skuldbindingar þeirra sveitarfélaga sem verða
fyrir umtalsvert meiri útgjöldum og/eða bera umtalsvert meiri skuldir en annars
 væri vegna eignarhluta þeirra í veitu- og orkufyrirtækjum í allt að tíu ár frá
                            gildistöku laga þessara.
    IV. Samþykktir um stjórn og fundarsköp sveitarfélaga sem eru í gildi við
samþykkt laga þessara halda gildi sínu til 1. janúar 2013, að því leyti sem þær
                   fara ekki í bága við ákvæði laga þessara.

References

   Visible links
   1. file://1993037.html#g1
   2. file://1995004.html#g15
   3. file://1993037.html
   4. file://1998045.html
   5. file://1986006.html
