
   --------------------------------------------------------------------------

                                                             Lög um ársreikninga

                           1994 nr. 144 29. desember

   --------------------------------------------------------------------------

                                   I. kafli.
                                 Almenn ákvæði.
                         Gildissvið og skilgreiningar.
                                     1. gr.
          Lög þessi gilda um hlutafélög og önnur félög með takmarkaðri ábyrgð
      félagsaðila, samvinnufélög og samvinnusambönd, gagnkvæm vátrygginga- og
         ábyrgðarfélög og önnur félög með breytilegan höfuðstól og breytilega
      félagatölu. Enn fremur gilda lögin um sameignarfélög og önnur félög með
        ótakmarkaðri ábyrgð félagsaðila, svo og samlagsfélög, sbr. 2. gr. Lög
     þessi skulu víkja fyrir ákvæðum um ársreikninga í sérlögum enda geri þau
             jafnmiklar eða meiri kröfur til ársreikningagerðar en lög þessi.
                                                       Í lögum þessum merkir:

   1.
           félag: fyrirtæki skv. 1. mgr. sem semja skal ársreikning eða
           samstæðureikning samkvæmt lögum þessum;
   2.
           félagsaðili: hluthafa í hlutafélagi og eiganda eignarhluta í öðru
           félagi sem lög þessi taka til;
   3.
           eignarhluti: hlutdeild félagsaðila í eigin fé félags sem lög þessi
           taka til;
   4.
           hlutdeildarfélag: félag, þó ekki dótturfélag, sem annað félag og
           dótturfélög þess eiga eignarhluta í og hafa veruleg áhrif á; félag
           er talið hafa veruleg áhrif ef það og dótturfélög þess fara með
           20% eða meira af atkvæðum í hlutdeildarfélaginu;
   5.
           móðurfélag: félag sem á beinan eða óbeinan hátt á svo mikinn hluta
           eigin fjár í öðru félagi að það fer með meiri hluta atkvæða í því
           eða það hefur vegna samninga yfirráð í öðru félagi og verulega
           hlutdeild í afrakstri þess;
   6.
           dótturfélag: félag sem er undir yfirráðum annars félags á þann
           hátt sem lýst er í 5. tölul.;
   7.
           félagasamstæða: móðurfélag og dótturfélög þess;
   8.
           samstæðureikningur: reikningsskil þar sem reikningar móðurfélags
           og dótturfélaga þess eru sameinaðir í eitt;
   9.
           félagaskrá: hver sú stofnun sem með lögum er fengið það hlutverk
           að skrásetja félög og afla og geyma gögn um stofnun félaga og
           starfsemi þeirra.

        Þegar talið er saman atkvæðamagn félags í öðru félagi skal bæði telja
              atkvæði sem félagið sjálft fer með og atkvæði dótturfélaga þess
                                                               hlutfallslega.
        Eigin hlutir félags og hlutir, sem dótturfélag á í móðurfélagi, skulu
           ekki taldir með þegar talin eru saman atkvæði félags í dóttur- eða
                                                          hlutdeildarfélögum.

                                     2. gr.
            Lög þessi gilda um sameignarfélög og önnur félög með ótakmarkaðri
          ábyrgð félagsaðila, svo og samlagsfélög, ef félagsaðilar þeirra eru
                      eingöngu félög sem talin eru í 1. málsl. 1. mgr. 1. gr.
             Enn fremur gilda lög þessi um sameignarfélög, og önnur félög með
   ótakmarkaðri ábyrgð félagsaðila, svo og samlagsfélög, ef félögin fara fram
                       úr tvennum af eftirfarandi stærðarmörkum tvö ár í röð:

   1.
           eignir nema samtals a.m.k. 200.000.000 kr.;
   2.
           rekstrartekjur nema a.m.k. 400.000.000 kr.;
   3.
           fjöldi ársverka á reikningsári nemur a.m.k. 50.

         Ef félag skv. 2. mgr., sem uppfyllt hefur ofangreind skilyrði, gerir
       það ekki lengur tvö ár í röð er því ekki skylt að fara að ákvæðum laga
                                                                     þessara.
          Sameignarfélögum og samlagsfélögum, sem um ræðir í 1. mgr., er ekki
      skylt að semja ársreikninga ef allar tekjur og gjöld, eignir og skuldir
                         þeirra eru meðtaldar í ársreikningum félagsaðilanna.

                               Gerð ársreikninga.
                                     3. gr.
                 Stjórn og framkvæmdastjóri skulu á hverju reikningsári semja
   ársreikning og skal hann hafa að geyma rekstrarreikning, efnahagsreikning,
          fjárstreymisyfirlit og skýringar. Í félögum, sem hafa ekki formlega
             stjórn, hvílir þessi skylda á öllum félagsaðilum sameiginlega. Í
    móðurfélögum skal enn fremur semja samstæðureikning er skal hafa að geyma
        rekstrarreikning, efnahagsreikning, fjárstreymisyfirlit og skýringar.
                  Jafnframt skal samin skýrsla stjórnar fyrir liðið starfsár.
                                      Ársreikningurinn skal mynda eina heild.
           Félagsstjórn og framkvæmdastjóri skulu undirrita ársreikninginn og
     eftir atvikum samstæðureikninginn. Ef stjórnarmaður eða framkvæmdastjóri
    telur að ekki skuli samþykkja ársreikninginn eða samstæðureikninginn, eða
     hann hefur mótbárur fram að færa sem hann telur rétt að félagsaðilar fái
                 vitneskju um, skal hann gera grein fyrir því í áritun sinni.
          Ársreikningur með undirritun stjórnenda og áritun endurskoðenda eða
           skoðunarmanna skal lagður fram í síðasta lagi viku fyrir aðalfund.

                                     4. gr.
            Hafi verðbréf félags ekki verið tekin til opinberrar skráningar á
                 verðbréfaþingi í ríki sem er aðili að samningnum um Evrópska
    efnahagssvæðið (EES-ríki) þarf félagið ekki að semja samstæðureikning ef:

   1.
           það er dótturfélag;
   2.
           ársreikningur þess og allra dótturfélaga þess er hluti af
           samstæðureikningi móðurfélags sem lýtur löggjöf EES-ríkis;
   3.
           stjórn félagsins hefur ekki sex mánuðum fyrir lok reikningsárs
           borist krafa frá félagsaðilum, sem eiga a.m.k. 10% af eigin fé
           félagsins, um að láta semja samstæðureikning;
   4.
           félagið sendir félagaskrá ársreikning sinn ásamt
           samstæðureikningi, sbr. 2. tölul., svo og upplýsingar sem greinir
           í 1. málsl. 2. mgr. og
   5.
           félagið gerir grein fyrir því í skýringum í ársreikningi að með
           stoð í þessari grein hafi það ekki samið samstæðureikning og
           skýrir frá nafni og lögheimili móðurfélagsins, sbr. 2. tölul.

                Félagaskrá getur krafist þess að látnar verði í té sams konar
     upplýsingar um samstæðureikninga sem tilgreindir eru í 2. tölul. 1. mgr.
     og hefðu átt að fylgja samstæðureikningi félagsins sjálfs samkvæmt lögum
            þessum. Félagaskrá getur enn fremur krafist íslenskrar þýðingar á
                                                         samstæðureikningnum.

                                     5. gr.
                             Halda má dótturfélagi utan samstæðureiknings ef:

   1.
           það hefur óverulega þýðingu fyrir rekstur eða efnahag
           félagasamstæðunnar vegna smæðar þess;
   2.
           stjórnun þess er ekki lengur í höndum eigenda þess eða verulegar
           og varanlegar hindranir eru á að félag geti nýtt eignarhluta sinn
           í dótturfélaginu eða haft áhrif á stjórnun þess;
   3.
           ekki er unnt að afla nauðsynlegra upplýsinga tímanlega og án
           óeðlilegs kostnaðar; eða
   4.
           eignarhluti í því er eingöngu ætlaður til endursölu.

           Þrátt fyrir ákvæði 1. tölul. 1. mgr. skulu félög, sem hvert um sig
   hafa óverulega þýðingu, innifalin í samstæðureikningi ef þau hafa verulega
                                                           þýðingu samanlagt.
           Ef starfsemi dótturfélags er svo ólík starfsemi móðurfélags að það
                    gæfi villandi mynd af félagasamstæðunni að innifela það í
   samstæðureikningi skal halda því utan við hann. Eignarhluti móðurfélagsins
       í dótturfélaginu skal þá færður til eignar samkvæmt hlutdeildaraðferð.
            Sé dótturfélagi haldið utan samstæðureiknings skv. 1. eða 3. mgr.
                                       skal gerð grein fyrir því í skýringum.

                                     6. gr.
            Móðurfélag þarf ekki að semja samstæðureikning ef hvorki verðbréf
       þess né dótturfélaga þess hafa verið tekin til opinberrar skráningar á
     verðbréfaþingi í EES-ríki og félagasamstæðan fer ekki fram úr tveimur af
                                   eftirfarandi stærðum á reikningsskiladegi:

   1.
           eignir nema a.m.k. 200.000.000 kr.;
   2.
           rekstrartekjur nema a.m.k. 400.000.000 kr.;
   3.
           fjöldi ársverka á reikningsári er a.m.k. 50.

                 Heimildin til að beita ákvæði 1. mgr. breytist því aðeins að
   félagasamstæðan hafi farið fram úr eða fari ekki lengur fram úr tveimur af
                                      stærðunum þremur tvö reikningsár í röð.

                                     7. gr.
        Ef félag, sem skv. 4. eða 6. gr. þarf ekki að semja samstæðureikning,
    semur samt slíkan reikning skal það gert samkvæmt ákvæðum laga þessara um
                                   samstæðureikninga að undanskilinni 69. gr.

                                     8. gr.
                Reikningsárið skal vera tólf mánuðir. Við upphaf rekstrar eða
        breytingu á reikningsári getur tímabilið verið skemmra eða lengra, þó
        aldrei lengra en átján mánuðir. Reikningsári verður því aðeins breytt
   síðar að sérstakar aðstæður gefi tilefni til. Breytingin skal tilgreind og
                                                        rökstudd í skýringum.
                 Félög í sömu félagasamstæðu skulu hafa sama reikningsár nema
                                  sérstakar aðstæður gefi tilefni til annars.

                                     9. gr.
        Ársreikningar og samstæðureikningar skulu gerðir í samræmi við lög og
             góða reikningsskilavenju og gefa glögga mynd af rekstrarafkomu á
                                        reikningsárinu og efnahag í lok þess.
            Ef ákvæði laga eða góð reikningsskilavenja nægja ekki til að gefa
    glögga mynd af rekstrarafkomu og efnahag skal veita frekari upplýsingar í
                                                                   skýringum.

                                    10. gr.
        Efnahagsreikning og rekstrarreikning skal setja upp með kerfisbundnum
     hætti. Fjármálaráðherra setur reglur um uppsetningu efnahagsreikninga og
                                                           rekstrarreikninga.
                Efnahagsreikningur og rekstrarreikningur skulu settir upp með
    hliðstæðum hætti frá ári til árs nema sérstakar aðstæður gefi tilefni til
              annars. Breytingar skulu tilgreindar og rökstuddar í skýringum.
           Víkja má frá ákvæðum laga þessara um uppsetningu efnahagsreiknings
             eða rekstrarreiknings ef þau leiða til þess að ársreikningur eða
      samstæðureikningur gefur villandi eða óskýra mynd af rekstrarafkomu eða
                                           efnahag félags eða félagasamstæðu.

                                    11. gr.
               Í ársreikningum og samstæðureikningum, sem samdir eru samkvæmt
        ákvæðum laga þessara, skulu fjárhæðir tilgreindar í íslenskum krónum.
                         Ef getið er tölulegra upplýsinga í ársreikningum eða
    samstæðureikningum í annarri mynt en hinni upphaflegu skal það gert á því
    gengi sem við átti á reikningsskiladegi. Tilgreina skal það gengi sem við
                                                                    er miðað.

                                    12. gr.
             Óheimilt er að fella saman eignir og skuldir eða tekjur og gjöld
                                                        innan einstakra liða.

                                   II. kafli.
                   Efnahagsreikningur og rekstrarreikningur.
                                    13. gr.
         Eignir, sem ætlaðar eru til varanlegrar eignar eða notkunar, teljast
      fastafjármunir. Eignir, sem eru ekki ætlaðar til varanlegrar eignar eða
                                            notkunar, teljast veltufjármunir.

                                    14. gr.
                   Gjöld, sem stofnað er til á reikningsárinu en varða síðari
                    reikningsár, skal færa til eignar í efnahagsreikningi sem
               fyrirframgreiddan kostnað. Tekjur, sem innheimtar hafa verið á
          reikningsárinu en varða síðari reikningsár, skal færa til skuldar í
       efnahagsreikningi sem fyrirframinnheimtar tekjur. Ef þessir liðir nema
         verulegum fjárhæðum skulu þeir sýndir sérstaklega eða þeirra getið í
                                                    skýringum í ársreikningi.
         Gjöld, sem varða reikningsárið en koma til greiðslu síðar, skal færa
          til skuldar í efnahagsreikningi. Tekjur, sem varða reikningsárið en
     innheimtast eftir lok þess, skal færa til eignar í efnahagsreikningi. Ef
      þessir liðir nema verulegum fjárhæðum skulu þeir sýndir sérstaklega eða
                                     þeirra getið í skýringum í ársreikningi.

                                    15. gr.
           Óefnisleg réttindi skal aðeins telja til eignar ef þeirra er aflað
        gegn greiðslu. Sama á við um rannsóknar- og þróunarkostnað. Ef þessir
      liðir nema verulegum fjárhæðum skulu þeir sýndir sérstaklega eða þeirra
                                            getið í skýringum í ársreikningi.

                                    16. gr.
               Færa skal til gjalda og skuldar fjárhæðir sem ætlað er að mæta
     útgjöldum vegna skýrt skilgreindra skuldbindinga sem varða reikningsárið
    eða fyrri ár og eru sennilega eða örugglega áfallnar á reikningsskiladegi
       en óvissar að því er fjárhæð varðar eða hvenær þær falla til greiðslu.
         Skuldbindingum skv. 1. mgr. má eigi jafna á móti eignum og skulu þær
                           ekki nema hærri fjárhæðum en nauðsynlegt er talið.

                                    17. gr.
                   Gerð skal grein fyrir ráðstöfun hagnaðar eða jöfnun taps á
                       reikningsárinu í ársreikningi eða skýringum með honum.

                                    18. gr.
             Hrein velta samanstendur af tekjum af sölu á vörum og þjónustu í
         reglulegri starfsemi, að frádregnum afslætti og sköttum sem tengjast
                                                               sölunni beint.

                                    19. gr.
           Tekjur og gjöld, sem tengjast ekki reglulegri starfsemi, skal sýna
   sérstaklega í rekstrarreikningi og greina frá eðli þeirra í skýringum nema
        um óverulegar fjárhæðir sé að ræða. Sama á við um tekjur og gjöld sem
                                                     varða önnur reikningsár.

                                  III. kafli.
                                  Matsreglur.
                                    20. gr.
         Eftirfarandi almennar reglur eiga við um einstaka liði ársreiknings:

   1.
           Gera skal ráð fyrir að félagið haldi starfsemi sinni áfram.
   2.
           Matsaðferðum skal beitt með hliðstæðum hætti frá ári til árs.
   3.
           Við mat á einstökum liðum skal gætt tilhlýðilegrar varkárni og
           skal þannig m.a:

                a.
                        aðeins tekjufæra hagnað sem áunninn er fyrir lok
                        reikningsárs;
                b.
                        taka tillit til allra fyrirsjáanlegra skuldbindinga
                        og tapa sem myndast kunna á reikningsárinu eða vegna
                        fyrri reikningsára, jafnvel þótt slíkt komi fyrst í
                        ljós eftir lok reikningsárs en áður en ársreikningur
                        er saminn og
                c.
                        gjaldfæra alla verðmætisrýrnun hvort heldur sem
                        hagnaður eða tap er á rekstrinum.

   4.
           Tekjur og gjöld, sem varða reikningsárið, skal færa í ársreikning
           án tillits til þess hvenær greitt er.
   5.
           Einstaka þætti eigna- og skuldaliða skal meta til verðs hvern
           fyrir sig.
   6.
           Efnahagsreikningur við upphaf hvers reikningsárs skal samsvara
           efnahagsreikningi við lok fyrra reikningsárs.

        Í undantekningartilvikum má víkja frá ákvæðum 1. mgr. Skal þá geta um
      frávikin í skýringum í ársreikningi og tilgreina ástæður þeirra, svo og
                   mat á áhrifum þeirra á eignir og skuldir, tekjur og gjöld.

                                    21. gr.
             Ef vikið er frá 2. tölul. 1. mgr. 20. gr. skal hinni nýju aðferð
   beitt við allt það reikningsár þegar breytingin var gerð. Í skýringum skal
     geta um heildaráhrif breytingarinnar á fjárhagsstöðu og afkomu félagsins
                                                    ef breytingin er veruleg.

                                    22. gr.
                   Fastafjármuni skal eigi meta til eignar við hærra verði en
                              kostnaðarverði eða framreiknuðu kostnaðarverði.
          Kostnaðarverð varanlegra rekstrarfjármuna samanstendur af kaupverði
     þeirra og þeim kostnaði sem hlýst af öflun og endurbótum á þeim fram til
                                       þess tíma að þeir eru teknir í notkun.
         Framleiðslukostnaðarverð varanlegra rekstrarfjármuna samanstendur af
        kostnaðarverði hráefnis og hjálparefna, svo og vinnuafls að viðbættum
    kostnaðarauka sem beint eða óbeint leiðir af framleiðslu fjármunanna. Til
        kostnaðarverðs má enn fremur telja eðlilegt hlutfall af útgjöldum sem
                    óbeint tengjast framleiðslunni enda hafi þau fallið til á
                                                          framleiðslutímanum.
        Til kostnaðarverðs má enn fremur telja fjármagnskostnað af lánsfé sem
    nýtt er til að fjármagna kaup eða framleiðslu varanlegra rekstrarfjármuna
     á framleiðslutímanum. Ef fjármagnskostnaður er talinn til kostnaðarverðs
                                             skal greint frá því í skýringum.
              Eignarleigusamningar skulu í samræmi við samningsákvæði og góða
         reikningsskilavenju færðir í efnahagsreikning ef þeir nema verulegum
                                                                   fjárhæðum.

                                    23. gr.
              Varanlegir rekstrarfjármunir, sem nýtast takmarkaðan tíma vegna
       aldurs, úreldingar, slits eða af hliðstæðum ástæðum, skulu afskrifaðir
        árlega á kerfisbundinn hátt á áætluðum endingartíma þeirra. Ef þessir
             fjármunir eru endurmetnir samkvæmt ákvæðum 25. gr. ber að reikna
    afskriftir af framreiknuðu kostnaðarverði þeirra eins og það er á hverjum
                                                                        tíma.

                                    24. gr.
          Ef raunvirði fastafjármuna er lægra en bókfært verð þeirra skv. 22.
   eða 23. gr. og ástæður þess verða ekki taldar skammvinnar ber að færa verð
        þeirra niður að því marki sem telja verður nauðsynlegt samkvæmt góðri
                                                         reikningsskilavenju.
         Heimilt er að meta áhættufjármuni og langtímakröfur til markaðsverðs
    á reikningsskiladegi ef það er lægra en bókfært verð. Slíkar eignir skulu
       sæta niðurfærslu ef þess gerist sérstök þörf, svo sem vegna hættu á að
     kröfur muni ekki innheimtast eða af öðrum ástæðum. Niðurfærslur samkvæmt
                               þessari grein skulu færðar í rekstrarreikning.
             Ef eignir hafa verið færðar niður skv. 1. eða 2. mgr. og ástæður
   verðlækkunarinnar eiga ekki lengur við ber að færa bókfært verð þeirra til
                                                                 fyrra horfs.
          Matsbreytingar skv. 1.3. mgr. skal færa í rekstrarreikning. Ef þær
      eru ekki sérgreindar í rekstrarreikningnum skal gera grein fyrir þeim í
                           skýringum, enda sé um verulegar fjárhæðir að ræða.

                                    25. gr.
            Taka má tillit til áhrifa almennra verðlagsbreytinga á rekstur og
                                     efnahag félaga með eftirtöldum aðferðum:

   a.
           Heimilt er að leiðrétta liði ársreiknings, þar með talið eigið fé,
           vegna áhrifa verðbólgu. Slíkar leiðréttingar skulu bæði taka til
           rekstrarreiknings og efnahagsreiknings.
   b.
           Ef raunvirði fastafjármuna er verulega hærra en kostnaðarverð eða
           framreiknað kostnaðarverð þeirra af ástæðum sem taldar eru
           varanlegar er heimilt að hækka bókfært verð þeirra í ársreikningi.

        Matsbreytingar skv. 1. mgr. skal færa á endurmatsreikning meðal eigin
                                                                        fjár.
            Endurmatsreikningi, sem myndaður er skv. a-lið 1. mgr., má aðeins
                                             ráðstafa með eftirfarandi hætti:

   a.
           til hækkunar á hlutafé með útgáfu jöfnunarhlutabréfa;
   b.
           til að verðbæta lögbundinn varasjóð, að því marki sem svarar
           útgefnum jöfnunarbréfum;
   c.
           til að verðbæta annað eigið fé í samræmi við verðlagsbreytingar;
   d.
           nú nemur endurmatsreikningur hærri eða lægri fjárhæð en
           framreikningi á innborguðu eigin fé í samræmi við almennar
           verðlagsbreytingar og er þá heimilt að færa mismuninn á annað
           eigið fé;
   e.
           nú er endurmatsreikningur neikvæður í lok reikningsárs og er þá
           heimilt að jafna hann á móti öðru eigin fé.

             Endurmatsreikning, sem myndaður er skv. b-lið 1. mgr., má aðeins
                leysa upp ef hin endurmetna eign er seld, tekin úr notkun eða
   fullafskrifuð, svo og ef forsendur fyrir endurmatinu eru ekki lengur fyrir
                                                                       hendi.
           Hreyfingar á endurmatsreikningi á reikningsárinu skal sundurliða í
                                                                   skýringum.
        Ef beitt er ákvæðum 1. mgr. skal í skýringum gera nákvæma grein fyrir
                                             þeim aðferðum sem viðhafðar eru.

                                    26. gr.
                   Veltufjármuni skal ekki færa til eignar við hærra verði en
                                kostnaðarverði eða raunvirði ef það er lægra.
                Kostnaðarverð veltufjármuna samanstendur af kaupverði og þeim
    kostnaði sem tengist beint öflun þeirra. Til kostnaðarverðs má enn fremur
      telja eðlilegt hlutfall af útgjöldum sem tengjast öfluninni óbeint enda
      hafi útgjöldin fallið til á sama tímabili og eignanna var aflað eða þær
                                                            voru framleiddar.

                                    27. gr.
           Kostnaðarverð vörubirgða er heimilt að ákvarða sem vegið meðalverð
         allra birgða af sama tagi á grundvelli síðasta innkaupsverðs eða með
    annarri viðurkenndri aðferð. Vörubirgðir skulu þó aldrei metnar við hærra
                                                           verði en dagverði.
           Ef vörubirgðir eru metnar við dagverði og það er verulega lægra en
                         kostnaðarverð skal gera grein fyrir því í skýringum.
            Um framleiðslukostnaðarverð vörubirgða gilda hliðstæðar reglur og
                  getur í 3. mgr. 22. gr. Dreifingarkostnað má ekki telja til
                                             framleiðslukostnaðar vörubirgða.

                                    28. gr.
          Skammtímakröfur skulu sæta niðurfærslu ef þess gerist sérstök þörf,
     svo sem vegna hættu á að þær muni ekki innheimtast eða af öðrum ástæðum.
     Ákvæði 3. mgr. og 1. málsl. 4. mgr. 24. gr. gilda um þetta eftir því sem
                                                                       við á.

                                    29. gr.
           Verðbréf, sem eru ekki ætluð til varanlegrar eignar og skráð eru á
     opinberu verðbréfaþingi, er heimilt að meta við síðasta skráða kaupgengi
                                                   þrátt fyrir ákvæði 26. gr.
                         Tilgreina skal í skýringum ef þessu ákvæði er beitt.

                                    30. gr.
             Kostnað við stofnun félags eða hækkun hlutafjár má ekki færa til
                                                                      eignar.

                                    31. gr.
            Ef kostnaður vegna óefnislegra réttinda, rannsókna eða þróunar er
          ekki gjaldfærður strax skal afskrifa hann með kerfisbundnum hætti á
                       tilteknu tímabili, þó ekki á lengri tíma en fimm árum.
             Afskriftatímann má þó lengja fram yfir fimm ár enda sé hann ekki
      lengri en nýtingartími viðkomandi eignar. Gera skal grein fyrir ástæðum
                                                           þessa í skýringum.

                                    32. gr.
          Afföll og lántökukostnað af seldum eða keyptum verðbréfum má færa í
       efnahagsreikning og skal þá gerð grein fyrir þeim þar eða í skýringum.
        Afföllin skulu færð til gjalda eða til tekna með reglubundnum hætti á
                                                                 lánstímanum.

                                    33. gr.
            Óverulegar birgðir af rekstrarvörum, hráefnum eða hjálparefnum má
      eignfæra með fastri fjárhæð enda breytist þær ekki umtalsvert að magni,
                                                   samsetningu eða verðgildi.

                                    34. gr.
               Eigin hlutir skulu færðir til lækkunar á heildarhlutafé. Þó er
        heimilt að færa eigin hluti, sem keyptir hafa verið á síðustu tveimur
    reikningsárum, til eignar enda hafi þeirra verið aflað í þeim tilgangi að
                                                              selja þá aftur.

                                    35. gr.
           Í stað þess að færa eignarhluta sinn í dótturfélagi til eignar við
        kostnaðarverði í samræmi við ákvæði þessa kafla getur móðurfélag fært
      eignarhlutann samkvæmt hlutdeildaraðferð í samræmi við hlutdeild sína í
      eigin fé dótturfélagsins. Mismunur á upphaflegu kaupverði eignarhlutans
       annars vegar og hlutdeildar í eigin fé dótturfélagsins á kaupdegi hins
              vegar skal enn fremur hafa áhrif á bókfært verð fjárfestingar í
                                                              dótturfélaginu.
                Einnig er heimilt að beita hlutdeildaraðferð við eignfærslu á
                                           eignarhlutum í hlutdeildarfélögum.

                                   IV. kafli.
                                   Skýringar.
                                    36. gr.
           Í skýringum í ársreikningi eða í skýrslu stjórnar, ef hún er hluti
      ársreiknings, skal a.m.k. veita upplýsingar um þau atriði sem tilgreind
       eru í 37.51. gr., auk þeirra upplýsinga sem krafist er samkvæmt öðrum
                                                        ákvæðum laga þessara.

                                    37. gr.
          Veita skal upplýsingar um mat á einstökum liðum ársreiknings, þar á
    meðal þær aðferðir sem beitt er við endurmat og afskriftir fastafjármuna.
              Ef fjárhæðir í ársreikningi eru byggðar á erlendum gjaldmiðli á
                reikningsskiladegi skal tilgreina það gengi sem við er miðað.

                                    38. gr.
              Tilgreina skal nöfn, heimilisföng og félagsform dótturfélaga og
        hlutdeildarfélaga. Geta skal hlutdeildar í hverju þeirra fyrir sig og
     eigin fjár þeirra samtals, svo og rekstrarárangurs síðasta reikningsárs.
        Ekki er nauðsynlegt að veita þessar upplýsingar ef þær hafa óverulega
       þýðingu eða þær geta valdið félaginu verulegu tjóni enda sé ástæðunnar
                                                                       getið.
        Heimilt er að víkja frá ákvæðum 1. mgr. um upplýsingar um eigið fé og
                             rekstrarárangur dóttur- og hlutdeildarfélaga ef:

   1.
           hlutdeildarfélag birtir ekki ársreikning sinn og hlutur félagsins
           í eigin fé þess er minni en 50%;
   2.
           reikningsskil dótturfélags eru hluti af samstæðureikningi
           félagsins eða
   3.
           félagið metur eignarhluta sína samkvæmt hlutdeildaraðferð, sbr.
           35. gr.

                                    39. gr.
             Í skýringum skal tilgreina nöfn, heimilisföng og form félaga með
        ótakmarkaðri ábyrgð sem félagið er aðili að. Ekki þarf að gefa þessar
      upplýsingar ef þær hafa óverulega þýðingu. Ákvæði 2. mgr. 38. gr. gilda
                                                  einnig eftir því sem við á.

                                    40. gr.
              Ef eignarhlutum í félagi er skipt í flokka skal sérgreina þá og
    tilgreina fjölda hluta og nafnverð þeirra eða bókfært verð ef nafnverð er
       ekki fyrir hendi. Í hlutafélögum skal ávallt tilgreina fjölda hluta og
                                                             nafnverð þeirra.

                                    41. gr.
        Hafi félagið tekið skuldabréfalán er veitir lánardrottnum rétt til að
           breyta kröfum sínum á hendur félaginu í hluti í því skal tilgreina
      eftirstöðvar hvers láns, skiptihlutfall og frest þann sem veittur hefur
                                                verið til breytingar í hluti.
           Hafi skuldabréfalán með rétti til vaxta verið tekið og vaxtakjörin
            ráðast að nokkru eða öllu leyti af rekstrarárangri félagsins skal
                   tilgreina eftirstöðvar hvers láns og hina umsömdu ávöxtun.
           Sams konar upplýsingar skal veita um hlutdeildarskírteini og önnur
              sambærileg réttindi eftir því sem við á, m.a. um fjölda þeirra.

                                    42. gr.
            Veita skal upplýsingar um þann hluta skulda sem fellur árlega til
       greiðslu á næstu fimm árum frá lokum reikningsárs annars vegar og hins
                        vegar vegna þess hluta sem fellur til greiðslu síðar.
             Hafi félag sett eignir að veði skal veita upplýsingar um fjárhæð
    veðsetninganna og bókfært verð veðsettra eigna, sundurliðað eftir eignum.
           Heildartryggingar í þágu dótturfélaga og annarra félaga innan sömu
                                félagasamstæðu skulu tilgreindar sérstaklega.
           Veita skal upplýsingar um heildarfjárhæðir lífeyris-, ábyrgðar- og
      tryggingarskuldbindinga, seld viðskiptabréf og aðrar fjárskuldbindingar
     sem eru ekki tilfærðar í efnahagsreikningi, að því leyti sem það skiptir
       máli við mat á fjárhagsstöðu. Hafi félagið gert leigusamninga sem nema
     verulegum fjárhæðum skulu slíkar skuldbindingar tilgreindar sérstaklega.
     Skuldbindingar gagnvart móðurfélagi og dótturfélögum þess skal tilgreina
                                                                 sérstaklega.

                                    43. gr.
              Tilgreina skal fjárhæðir lána, svo og veðsetningar, ábyrgðir og
    tryggingar sem veittar hafa verið félagsaðilum eða stjórnendum félags eða
        móðurfélags þess vegna tengsla þessara aðila við félögin, sundurliðað
            ásamt upplýsingum um vexti, greiðslukjör og aðra helstu skilmála.
        Ákvæði 1. mgr. eiga einnig við gagnvart einstaklingum, nátengdum þeim
                                                          sem þar eru taldir.

                                    44. gr.
                 Upplýsa skal um síðasta opinbert fasteignamat. Sama á við um
                            vátryggingarverðmæti varanlegra rekstrarfjármuna.

                                    45. gr.
          Ef hluti af áætluðum hagnaði af langtímaverkefni er innleystur áður
     en því er að fullu lokið skal þess getið í skýringum og gerð grein fyrir
    matsreglum. Ef hagnaður af slíku verkefni er ekki tekjufærður fyrr en við
                               verklok skal gera grein fyrir því í skýringum.

                                    46. gr.
                Upplýsa skal um skiptingu rekstrartekna eftir starfsþáttum og
         markaðssvæðum ef þessir þættir og svæði hafa veruleg áhrif í rekstri
                                                                   félagsins.
        Ákvæði 1. mgr. á ekki við um félög sem falla undir 1. mgr. 77. gr. Þá
   má sleppa þessum upplýsingum ef þær geta valdið viðkomandi félagi verulegu
                                        tjóni enda sé þess getið í skýringum.

                                    47. gr.
        Upplýsa skal um heildarfjárhæð skatta vegna rekstrar á árinu og eigna
                                                                  í lok þess.
                Upplýsa skal um skattaleg áhrif af óreglulegum rekstrarliðum.
                 Upplýsa skal um frestaða skattskuldbindingu vegna mismunar á
      gjaldfærðum sköttum á reikningsárinu og fyrri árum annars vegar og þeim
    sköttum sem álagðir eru vegna sömu ára hins vegar nema þessar upplýsingar
           hafi óverulega þýðingu. Einnig má tilfæra fjárhæðina sem sérstakan
                                               skuldalið í efnahagsreikningi.
             Leiði sala á eignum félags við bókfærðu verði til skattlagningar
          umfram þá fjárhæð sem tilgreind er í 3. mgr. skal greina frá því ef
                                                        fjárhæðin er veruleg.
              Upplýsingar skv. 3. og 4. mgr. skulu bera með sér á hvaða liðum
                                             ársreiknings skattkvöðin hvílir.

                                    48. gr.
           Upplýsa skal um fjölda starfsmanna að meðaltali á reikningsári. Þá
             skulu laun og launatengd gjöld sundurliðuð ef það er ekki gert í
                                                           rekstrarreikningi.
            Veita skal upplýsingar um heildarlaun, þóknanir og ágóðahluta til
                                  stjórnenda félags vegna starfa í þágu þess.
                 Greina skal frá samningum, sem gerðir hafa verið við stjórn,
                   framkvæmdastjóra eða starfsmenn um eftirlaun, og tilgreina
                                                            heildarfjárhæðir.

                                    49. gr.
           Eftirfarandi upplýsingar skal veita um eign félags á eigin hlutum:

   1.
           fjölda og nafnverð eigin hluta, svo og hlutfall þeirra af
           heildarhlutum;
   2.
           fjölda og nafnverð eigin hluta sem hafa verið keyptir eða seldir á
           reikningsárinu, svo og kaup- og söluverð þeirra og
   3.
           ástæður þess að félagið eignaðist eigin hluti á reikningsárinu.

        Sömu upplýsingarnar og taldar eru í 1. mgr. skal veita ef tekið hefur
                                                    verið veð í eigin hlutum.
           Sömu upplýsingar og getið er í 1. og 2. mgr. skal veita um hluti í
               félagi sem dótturfélag þess hefur eignast eða látið af hendi á
                                                              reikningsárinu.

                                    50. gr.
               Sundurliða skal breytingar á eigin fé félags á reikningsárinu.

                                    51. gr.
         Ef félag er dótturfélag skal greina frá nafni og heimili móðurfélags
                 þess og enn fremur hvar afla má samstæðureiknings félaganna.

                                   V. kafli.
                               Skýrsla stjórnar.
                                    52. gr.
               Í skýrslu stjórnar með ársreikningi skal upplýsa um atriði sem
           mikilvæg eru við mat á fjárhagslegri stöðu félags og afkomu þess á
   reikningsárinu og ekki koma fram í efnahagsreikningi eða rekstrarreikningi
       eða skýringum með þeim nema sérstakar ástæður séu til að ætla að slíkt
              geti skaðað félagið. Ef veruleg óvissa ríkir um einstaka liði í
     ársreikningi eða ársreikninginn í heild skal veita upplýsingar um slíkt.
             Í skýrslunni skal gera grein fyrir tillögu stjórnar um ráðstöfun
                             hagnaðar eða jöfnun taps á síðasta reikningsári.
          Í félögum, sem skráð eru á opinberu verðbréfaþingi, skal enn fremur
              gera grein fyrir samanburði á raunverulegri afkomu félagsins og
       rekstraráætlun þess hafi hún verið birt opinberlega, ásamt skýringum á
                                                             helstu frávikum.
              Í hlutafélögum skal upplýsa um fjölda hluthafa í upphafi og lok
     reikningsárs. Þá skal upplýst um hundraðshluta hlutafjár þeirra hluthafa
        sem eiga a.m.k. 10% hlutafjár félagsins í lok ársins. Ef atkvæðagildi
           hluta er mismunandi miðað við fjárhæð þeirra skal gerð grein fyrir
    atkvæðahlutdeild þeirra hluthafa sem ráða yfir a.m.k. 10% allra atkvæða í
             félaginu. Við útreikning þennan telst félagasamstæða einn aðili.
        Í samvinnufélögum, sameignarfélögum og samlagsfélögum skal upplýsa um
        fjölda félagsaðila í upphafi og lok reikningsárs og fjölda eigenda að
    B-hluta stofnsjóðs ef stofnsjóður samvinnufélaga er þannig tvískiptur. Ef
                       atkvæðagildi félagsaðila er mismunandi skal það skýrt.
                   Í skýrslu stjórnar með ársreikningi móðurfélags skal veita
                                     upplýsingar um félagasamstæðuna í heild.
           Í skýrslu stjórnar skal enn fremur fjallað um eftir því sem við á:

   1.
           mikilvæg atvik sem orðið hafa eftir lok reikningsársins;
   2.
           framtíðarhorfur félagsins;
   3.
           rannsóknar- og þróunarstarfsemi og
   4.
           útibú félagsins erlendis ef einhver eru.

                                   VI. kafli.
                              Samstæðureikningar.
                                    53. gr.
              Í samstæðureikningi skal gera grein fyrir samanlögðum eignum og
     skuldum, tekjum og gjöldum félagasamstæðu í heild. Við gerð reikningsins
                                        skulu eftirfarandi liðir falla niður:

   1.
           kröfur og skuldir félaga innan samstæðunnar gagnvart öðrum félögum
           innan hennar;
   2.
           tekjur og gjöld af gagnkvæmum viðskiptum félaga innan samstæðunnar
           og
   3.
           óinnleystur hagnaður eða tap af þeim viðskiptum.

                                    54. gr.
           Samstæðureikning skal setja upp á skýran hátt í samræmi við lög og
                                                    góða reikningsskilavenju.
             Samstæðureikningur skal settur þannig fram að samkynja tekjur og
                                   gjöld, eignir og skuldir séu lagðar saman.
              Í samstæðureikningi skal fella niður fjárfestingu móðurfélags í
   dótturfélögum á móti hlutfallslegri eign móðurfélagsins í eigin fé þeirra.
         Hlutdeild eigenda minni hluta í eigin fé dótturfélaga skal birta sem
          sérstakan lið meðal skulda samstæðunnar nema fjárhæðin sé óveruleg.

                                    55. gr.
           Í samstæðureikningi skal mat á sambærilegum eignum og skuldum vera
                                                         með samræmdum hætti.
                     Í samstæðureikningi skal meta eignarhluta samstæðunnar í
      hlutdeildarfélögum samkvæmt hlutdeildaraðferð nema eignarhlutarnir hafi
                                                           óverulega þýðingu.

                                    56. gr.
        Nú rekur félag innan samstæðu starfsemi í sameign með einu eða fleiri
                félögum og er þá heimilt að innifela hlutdeild samstæðunnar í
   samrekstrinum í samstæðureikningi. Eignir og skuldir, tekjur og gjöld hins
   sameiginlega rekstrar skulu þá tekin inn í samstæðureikninginn í hlutfalli
                                        við aðild samstæðunnar að rekstrinum.

                                  VII. kafli.
                                  Endurskoðun.
                                    57. gr.
                     Aðalfundur eða almennur félagsfundur kýs einn eða fleiri
                      endurskoðendur eða skoðunarmenn og varamenn þeirra, eða
       endurskoðunarfélag, í samræmi við lög þessi og samþykktir félagsins. Í
    samþykktum má enn fremur fela opinberum eða öðrum aðilum að tilnefna einn
              eða fleiri endurskoðendur, skoðunarmenn eða endurskoðunarfélag.
            Þegar félagsmenn, sem fara með minnst einn fimmta hluta atkvæða á
          aðalfundi þar sem kjósa skal endurskoðendur, endurskoðunarfélag eða
    skoðunarmenn, krefjast þess skal stjórn félagsins beina þeim tilmælum til
      viðkomandi félagaskrár að hún tilnefni endurskoðanda til að taka þátt í
     endurskoðunarstörfum með þeim sem kjörnir eru fram til næsta aðalfundar.
     Telji félagaskráin ástæðu til að verða við þessari ósk skal hún tilnefna
             endurskoðanda til starfans. Þóknun til hans skal félagið greiða.

                                    58. gr.
          Af þeim aðilum, sem kosnir eru til endurskoðunarstarfa, skal a.m.k.
      einn vera heimilisfastur hér á landi. Búsetuskilyrðið gildir þó ekki um
           ríkisborgara þeirra ríkja sem eru aðilar að samningnum um Evrópska
        efnahagssvæðið enda séu viðkomandi ríkisborgarar búsettir í EES-ríki.
        Skoðunarmenn skulu vera lögráða og fjár síns ráðandi. Þeir skulu hafa
    þá reynslu í bókhaldi og viðskiptaháttum sem með hliðsjón af starfsemi og
      stærð félagsins er nauðsynleg til rækslu starfans. Hæfisskilyrði [2]11.
         gr. laga nr. 67/1976, um löggilta endurskoðendur, eiga einnig við um
                                                                skoðunarmenn.

                                    59. gr.
             Í félögum, þar sem bundið eigið fé er a.m.k. 50 milljónir króna,
   skuldir og bundið eigið fé er a.m.k. 100 milljónir króna, rekstrartekjur á
    ári eru a.m.k. 200 milljónir króna eða starfsmenn (ársmenn) eru fleiri en
         50, skal kjósa a.m.k. einn endurskoðanda. Þegar ljóst er við stofnun
   félags eða upphaf rekstrar að einhverjum framangreindum mörkum verði þegar
   náð skal regla 1. málsl. gilda frá þeim tíma. Annars skal við það miðað að
    skuldir og bundið eigið fé hafi náð framangreindum mörkum í ársreikningum
    tveggja síðastliðinna reikningsára eða starfsmenn hafi verið fleiri en 50
                                                 tvö síðastliðin reikningsár.
                Félög, sem hafa hlutabréf sín eða skuldabréf skráð á opinberu
                       verðbréfaþingi, skulu kjósa a.m.k. einn endurskoðanda.
                    Í félögum, þar sem ekki eru lagðar hömlur á viðskipti með
                           eignarhluta, skal kjósa a.m.k. einn endurskoðanda.
           Samvinnufélög, er hafa B-deild stofnsjóðs, skulu kjósa a.m.k. einn
                                                               endurskoðanda.
        Félagsmenn, sem fara með minnst einn fimmta hluta atkvæða á fundi þar
      sem kjósa skal endurskoðendur eða skoðunarmenn, geta á fundinum krafist
                              þess að kosinn verði a.m.k. einn endurskoðandi.

                                    60. gr.
                  Kjósa skal a.m.k. einn af endurskoðendum eða skoðunarmönnum
      móðurfélags til að gegna sams konar starfa fyrir dótturfélag ef þess er
                                                               nokkur kostur.
           Ekki má kjósa neinn þann til endurskoðunarstarfa fyrir dótturfélag
               sem væri ekki hæfur til að gegna sama starfi fyrir móðurfélag.
        Endurskoðandi eða skoðunarmaður má hvorki vera skuldugur félaginu eða
          félögum innan sömu félagasamstæðu né njóta ábyrgða af hálfu þeirra.

                                    61. gr.
             Í samþykktum félaga skal kveða á um starfstíma endurskoðenda eða
       skoðunarmanna. Starfi þeirra lýkur við lok þess aðalfundar þegar kjósa
       skal þá að nýju. Hafi endurskoðandi eða skoðunarmaður verið kosinn til
      ótiltekins tíma lýkur starfi hans þegar annar hefur verið kosinn í hans
    stað. Nú lýkur starfi endurskoðanda eða skoðunarmanns og skal þá tilkynna
    félagaskrá hvenær hann lætur af starfi. Í félögum, sem hafa hlutabréf sín
      eða skuldabréf skráð á opinberu verðbréfaþingi, skal þegar í stað senda
                tilkynningu um starfslok endurskoðanda til verðbréfaþingsins.
                Endurskoðendur og skoðunarmenn geta hvenær sem er sagt af sér
   störfum. Þeir sem kusu þá geta einnig leyst þá frá störfum þótt starfstíma
                                                        þeirra sé ekki lokið.
            Ljúki starfi endurskoðanda eða skoðunarmanns áður en kjörtímabili
     hans lýkur eða uppfylli hann ekki lengur skilyrði til starfans og enginn
         varamaður er í hans stað skal stjórn félagsins hlutast til um að nýr
    endurskoðandi eða skoðunarmaður verði þegar í stað valinn. Í félögum, sem
      hafa hlutabréf sín eða skuldabréf skráð á opinberu verðbréfaþingi, skal
        boða til fundar innan viku frá því að endurskoðandi sagði starfi sínu
    lausu eða var leystur frá störfum þar sem kjósa skal annan endurskoðanda.
        Hafi endurskoðandi eða skoðunarmaður sagt starfi sínu lausu eða verið
            leystur frá störfum skal hann veita þeim er kosinn er í hans stað
                upplýsingar um hverjar hann telur vera ástæður starfslokanna.

                                    62. gr.
        Ef endurskoðandi eða skoðunarmaður er ekki valinn, kjör hans brýtur í
   bága við lög þessi eða samþykktir félagsins eða hann uppfyllir ekki lengur
             hæfisskilyrði laganna skal félagaskrá tilnefna endurskoðanda eða
         skoðunarmann að ósk stjórnarmanns, framkvæmdastjóra eða félagsaðila.
        Hafi félagsfundur ekki orðið við kröfu um að kjósa endurskoðanda skv.
       4. mgr. 59. gr. tilnefnir félagaskrá endurskoðanda að ósk félagsmanns.
          Tilmælin skulu borin fram innan mánaðar frá því að félagsfundur var
                                                                     haldinn.
            Tilnefning endurskoðanda eða skoðunarmanns samkvæmt þessari grein
               gildir uns endurskoðandi eða skoðunarmaður hefur verið kosinn.

                                    63. gr.
            Endurskoðendur eða skoðunarmenn skulu endurskoða ársreikninginn í
     samræmi við góða endurskoðunarvenju og í því sambandi kanna bókhaldsgögn
                      félagsins og aðra þætti er varða rekstur þess og stöðu.
               Í móðurfélögum skulu endurskoðendur eða skoðunarmenn jafnframt
                                              endurskoða samstæðureikninginn.
           Ef endurskoðendur eða skoðunarmenn verða þess varir að stjórnendur
     félags hafi í störfum sínum fyrir það ekki farið að lögum, þannig að það
         geti haft í för með sér ábyrgð fyrir þá eða félagið, eða brotið gegn
                  félagssamþykktum skulu þeir gera aðalfundi grein fyrir því.
                  Ef kosinn er endurskoðandi eða endurskoðunarfélag jafnframt
     félagskjörnum skoðunarmönnum skal sú verkaskipting ríkja milli þeirra að
      endurskoðandinn annast endurskoðun reikninga félagsins í samræmi við 1.
        mgr. en skoðunarmenn skulu fylgjast með því að farið hafi verið eftir
   ákvörðunum félagsfunda og stjórnar um öflun, ráðstöfun og ávöxtun fjármuna
                               og önnur atriði í rekstrinum á reikningsárinu.
         Endurskoðandi eða skoðunarmaður skal verða við tilmælum félagsfundar
        um endurskoðunina ef þau eru ekki andstæð lögum, félagssamþykktum eða
                                                    góðri endurskoðunarvenju.

                                    64. gr.
                  Stjórn félags og framkvæmdastjóri skulu koma á framfæri við
    endurskoðendur eða skoðunarmenn þeim upplýsingum og gögnum sem þeir telja
      að hafi þýðingu vegna endurskoðunarinnar. Stjórnendur dótturfélags hafa
              sömu skyldum að gegna gagnvart endurskoðendum og skoðunarmönnum
                                                                 móðurfélags.
              Stjórn félags og framkvæmdastjóri skulu veita endurskoðendum og
   skoðunarmönnum þær upplýsingar, gögn, aðstöðu og aðstoð sem endurskoðendur
            eða skoðunarmenn telja nauðsynlega vegna starfa síns. Stjórnendur
           dótturfélags hafa sömu skyldum að gegna gagnvart endurskoðendum og
                                                  skoðunarmönnum móðurfélags.

                                    65. gr.
           Endurskoðendur eða skoðunarmenn skulu að lokinni endurskoðun árita
      ársreikninginn og enn fremur samstæðureikning ef hann er saminn og skal
                                              áritunin fylgja ársreikningnum.
                          Í árituninni skal koma fram að ársreikningurinn eða
       samstæðureikningurinn hafi verið endurskoðaður. Þá skal koma fram álit
             endurskoðenda eða skoðunarmanna á því hvort ársreikningurinn eða
         samstæðureikningurinn sé saminn í samræmi við ákvæði laga, samþykkta
      félagsins og góða reikningsskilavenju, svo og greinargerð um niðurstöðu
   endurskoðunarinnar að öðru leyti. Ef endurskoðendur eða skoðunarmenn telja
            að ekki beri að samþykkja ársreikninginn skulu þeir taka það fram
                                                                 sérstaklega.
         Ef skýrsla stjórnar hefur ekki að geyma þær upplýsingar, sem þar ber
      að veita, eða er ekki í samræmi við ársreikninginn skulu endurskoðendur
                         eða skoðunarmenn vekja athygli á því í áritun sinni.

                                    66. gr.
        Ábendingar og athugasemdir, sem endurskoðendur eða skoðunarmenn vilja
        koma á framfæri við stjórn eða framkvæmdastjóra, skal skrá í sérstaka
         endurskoðunarbók eða færa fram skriflega á annan hátt. Stjórnin skal
                                         varðveita gögn þessi á öruggan hátt.

                                    67. gr.
          Endurskoðendur og skoðunarmenn eiga rétt á að sitja félagsfundi. Þá
       skulu þeir sitja fundi ef félagsstjórn eða framkvæmdastjóri, einstakir
          stjórnarmenn eða félagsaðilar fara þess á leit. Í félögum, sem hafa
          hlutabréf sín eða skuldabréf skráð á opinberu verðbréfaþingi, skulu
                                              endurskoðendur sitja aðalfundi.
         Á aðalfundi skulu endurskoðendur eða skoðunarmenn svara fyrirspurnum
              um ársreikning þann sem til umfjöllunar er og þeir hafa áritað.
               Enn fremur eiga endurskoðendur og skoðunarmenn rétt á að sitja
     stjórnarfundi þegar fjallað er um reikningsskil sem þeir hafa áritað. Þá
       skulu þeir sitja stjórnarfundi ef a.m.k. einn stjórnarmaður fer þess á
                                                                        leit.

                                    68. gr.
         Endurskoðendum, skoðunarmönnum og samstarfsmönnum þeirra er óheimilt
    að veita einstökum félagsaðilum eða óviðkomandi aðilum upplýsingar um hag
                                                                   félagsins.

                                  VIII. kafli.
                             Birting ársreiknings.
                                    69. gr.
           Eigi síðar en mánuði eftir samþykkt ársreiknings, þó eigi síðar en
   átta mánuðum eftir lok reikningsárs, skal senda félagaskrá ársreikning eða
            samstæðureikning ásamt skýrslu stjórnar, áritun endurskoðenda eða
      skoðunarmanna og upplýsingar um hvenær ársreikningurinn var samþykktur.
           Ársreikninga félaga, sem hafa hlutabréf sín eða skuldabréf skráð á
    opinberu verðbréfaþingi, skal þó senda þegar í stað eftir samþykkt þeirra
           og eigi síðar en sex mánuðum eftir lok reikningsárs. Ef samþykkt á
      ráðstöfun hagnaðar eða jöfnun taps kemur ekki fram í ársreikningnum eða
         skýrslu stjórnar skal enn fremur senda staðfest endurrit úr gerðabók
      aðalfundarins þar sem greint er frá ráðstöfun hagnaðar eða jöfnun taps.
                 Þrátt fyrir ákvæði 1. mgr. er félögum, sem fara ekki fram úr
    stærðarmörkunum í 1. mgr. 6. gr., heimilt að senda félagaskrá samandregna
   útgáfu af rekstrarreikningi, efnahagsreikningi og skýringum. Heimild þessi
         nær þó ekki til félaga sem hafa hlutabréf sín eða skuldabréf skráð á
   opinberu verðbréfaþingi og heldur ekki til félaga sem leggja ekki hömlur á
                                              viðskipti með eignarhluta sína.
               Félagaskrá skal veita aðgang að þeim gögnum sem skilaskyld eru
                                                      samkvæmt þessari grein.

                                    70. gr.
              Ársreikninga dótturfélaga, sem haldið er utan samstæðureiknings
      samkvæmt ákvæðum 3. mgr. 5. gr., skal senda félagaskrá með ársreikningi
                                           eða samstæðureikningi móðurfélags.

                                    71. gr.
            Sameignarfélög og samlagsfélög, sem tilgreind eru í 2. gr., skulu
            senda félagaskrá tilkynningu um nafn, heimilisfang, félagsform og
              atvinnugrein sína samtímis því að þau senda henni í fyrsta sinn
                                             birtingarskyld gögn skv. 69. gr.
          Sameignarfélög og samlagsfélög, sem nýta sér undanþáguheimildir 75.
   eða 76. gr., skulu veita upplýsingar um nöfn og heimilisföng þeirra félaga
     sem semja ársreikninga þeirra eða innifela þá í samstæðureikningum sínum
                                                      ef eftir því er leitað.

                                    72. gr.
           Ef félag birtir ársreikning sinn eða samstæðureikning í heild skal
         hann vera í sama formi og hann var samþykktur á aðalfundi með áritun
   endurskoðenda eða skoðunarmanna. Ef áritun endurskoðenda eða skoðunarmanna
               er ekki fyrirvaralaus skal vakin athygli á því og ástæður þess
                                                                 tilgreindar.
            Nú er ársreikningur eða samstæðureikningur ekki birtur í heild og
        skal þá koma fram með ótvíræðum hætti að hann sé samandreginn. Áritun
        endurskoðenda eða skoðunarmanna þarf ekki að fylgja með samandreginni
       útgáfu en koma skal fram ef áritunin var ekki fyrirvaralaus og ástæður
                                                            þess tilgreindar.

                                    73. gr.
                   Útibússtjórar í útibúum erlendra félaga, sem skráð eru hjá
   félagaskrá, skulu í síðasta lagi átta mánuðum eftir lok reikningsárs senda
           staðfest endurrit ársreiknings eða samstæðureiknings félagsins til
                                 félagaskrár ásamt reikningsskilum útibúsins.
        Reikningar, sem sendir eru félagaskrá skv. 1. mgr., skulu vera í sama
     formi og ber að birta þá samkvæmt gildandi reglum í heimaríki félagsins.
             Ársreikninga fyrir erlent félag, sem lýtur löggjöf EES-ríkis, má
        senda félagaskrá óendurskoðaða ef slíkt samræmist löggjöf í heimaríki
                                                                   félagsins.
               Félagaskrá skal veita aðgang að þeim gögnum sem skilaskyld eru
                                                      samkvæmt þessari grein.

                                    74. gr.
                Í stað þess að senda félagaskrá ársreikning sinn getur erlent
             dótturfélag, sem rekur útibú hér á landi og lýtur löggjöf annars
             EES-ríkis, sent félagaskrá samstæðureikning móðurfélags síns ef:

   1.
           móðurfélagið lýtur löggjöf EES-ríkis;
   2.
           allir félagsaðilar hafa samþykkt þessa aðferð;
   3.
           móðurfélagið ábyrgist skuldbindingar félagsins;
   4.
           reikningar félagsins og dótturfélaga þess eru teknir með í
           samstæðureikningi móðurfélagsins í samræmi við ákvæði laga þessara
           um samstæðureikninga;
   5.
           getið er um reikningsskilaaðferðir við gerð samstæðureikningsins
           og
   6.
           samstæðureikningurinn ásamt skýrslu stjórnar og áritun
           endurskoðenda er sendur félagaskrá ásamt staðfestingu á því sem
           tilgreint er í 2. og 3. tölul.

          Í stað þess að senda félagaskrá ársreikninga sína geta önnur erlend
         félög sent henni samstæðureikning móðurfélaga sinna ef það samræmist
                                          þeirri löggjöf sem um þau gildir og

   1.
           skilyrði 2., 3., 5. og 6. tölul. 1. mgr. eru uppfyllt og
   2.
           félagaskrá telur að samstæðureikningarnir séu gerðir í samræmi við
           ákvæði laga þessara.

         Tilkynning skv. 2. tölul. 1. mgr. skal send fyrir hvert reikningsár.
              Yfirlýsing um efni 3. tölul. 1. mgr. gildir uns hún hefur verið
                                                                 afturkölluð.

                                    75. gr.
        Sameignarfélag eða samlagsfélag, sem tilgreint er í 2. gr., þarf ekki
     að senda félagaskrá ársreikning sinn ef a.m.k. einn af félagsaðilum þess
      er heimilisfastur hér á landi, semur ársreikning fyrir félagið og lætur
             endurskoða hann og senda skránni ásamt sínum eigin ársreikningi.
                  Félag, sem um ræðir í 1. mgr. þar sem enginn félagsaðili er
   heimilisfastur hér á landi, þarf ekki að senda félagaskrá ársreikning sinn
                                                 ef einhver félagsaðili þess:

   1.
           lýtur löggjöf EES-ríkis;
   2.
           semur ársreikning fyrir félagið og lætur endurskoða hann samkvæmt
           ákvæðum þeirrar löggjafar og
   3.
           sendir félagaskrá ársreikninginn innan þeirra tímamarka, sem
           greinir í 1. mgr. 69. gr., ásamt sínum eigin ársreikningi eða
           opinbera staðfestingu á að ársreikningar félagsins hafi verið
           birtir í samræmi við löggjöfina sem nefnd er í 1. tölul.

           Félagsaðili getur haft ársreikning skv. 1. mgr. sem hluta af eigin
                                                                  ársskýrslu.

                                    76. gr.
        Sameignarfélag eða samlagsfélag, sem tilgreint er í 2. gr., þarf ekki
   að senda félagaskrá ársreikning sinn ef hann er hluti af samstæðureikningi
         félagsaðila sem saminn er og endurskoðaður í samræmi við ákvæði laga
                                                þessara og sendur félagaskrá.
          Ákvæði 1. mgr. eiga enn fremur við ef ársreikningur félags er hluti
       af samstæðureikningi móðurfélags þess félagsaðila sem ekki er skylt að
                          senda félagaskrá samstæðureikning sinn, sbr. 4. gr.
         Í samstæðureikningum þeim sem greinir í 1. og 2. mgr. skal geta þess
    í skýringum ef félag skv. 2. gr. sendir félagaskrá ekki ársreikning sinn.
                        Innan tímamarka 1. mgr. 69. gr. skal senda félagaskrá
    samstæðureikninga skv. 1. og 2. mgr. eða staðfestingu opinbers aðila á að
       ársreikningur hafi verið saminn og birtur í samræmi við ákvæði 1. mgr.

                                    77. gr.
            Þegar sérstakar samkeppnisaðstæður mæla með því geta félög, sem á
                 reikningsskiladegi fara ekki fram úr tvennum af eftirfarandi
       stærðarmörkum, sent félagaskrá samandreginn rekstrarreikning, samkvæmt
                                    nánari reglum sem fjármálaráðherra setur:

   1.
           eignir nema samtals 500 milljónum kr.;
   2.
           rekstrartekjur nema samtals 1.000 milljónum kr.;
   3.
           fjöldi ársverka á reikningsári er a.m.k. 250.

             Heimildinni til þess að beita ákvæði 1. mgr. má aðeins breyta ef
   félag hefur á reikningsskiladegi farið fram úr eða fer ekki lengur fram úr
      tvennum af þeim mörkum, sem nefnd eru í 1. mgr., tvö reikningsár í röð.

                                    78. gr.
            Félagaskrá skal gera úrtakskannanir og athuganir á ársreikningum,
     samstæðureikningum og skýrslum stjórna í því skyni að sannreyna að þessi
         gögn séu í samræmi við ákvæði þessara laga. Hún getur krafist þeirra
          upplýsinga hjá hverju félagi sem nauðsynlegar eru í þessu sambandi.

                                   IX. kafli.
                 Reikningsskilaráð og góð reikningsskilavenja.
                                    79. gr.
             Ráðherra skal skipa fimm sérfróða menn til fjögurra ára í senn í
    nefnd sem nefnist reikningsskilaráð. Skal einn nefndarmanna tilnefndur af
         Félagi löggiltra endurskoðenda, annar af viðskipta- og hagfræðideild
        Háskóla Íslands, þriðji af Verslunarráði Íslands, sá fjórði skal vera
         ríkisendurskoðandi en einn nefndarmaður er skipaður án tilnefningar.
             Ráðherra skipar formann reikningsskilaráðs úr hópi nefndarmanna.

                                    80. gr.
        Reikningsskilaráð skal stuðla að mótun góðrar reikningsskilavenju með
            útgáfu og kynningu samræmdra reglna sem farið skal eftir við gerð
                    reikningsskila. Ráðið skal gefa álit á því hvað telst góð
   reikningsskilavenja á hverjum tíma. Reikningskilaráð skal árlega auglýsa í
                        Lögbirtingablaðinu skrá yfir útgefnar reglur og álit.
        Ráðið skal starfa í nánu samráði við Félag löggiltra endurskoðenda og
         hagsmunaaðila. Það getur einnig verið stjórnvöldum til ráðuneytis um
                ákvæði sem sett eru í lögum eða reglugerðum um reikningsskil.

                                    81. gr.
         Ráðherra ákveður skiptingu kostnaðar við störf reikningsskilaráðs að
                                         höfðu samráði við tilnefningaraðila.

                                   [X. kafli.
                          Viðurlög og málsmeðferð.]^1)

   ^1)[3]L. 37/1995, 3. gr.

                                    [82. gr.
        Hver sem af ásetningi eða stórfelldu gáleysi brýtur gegn ákvæðum laga
   þessara á þann hátt sem lýst er í 84.87. gr. skal sæta fésektum, en brot
   gegn 83. gr. og önnur meiri háttar brot gegn 84. og 85. gr. varða
   varðhaldi eða fangelsi allt að sex árum skv. 2. mgr. 262. gr. almennra
   hegningarlaga eða fésektum ef málsbætur eru miklar.]

   ^1)[4]L. 37/1995, 3. gr.

                                    [83. gr.
        Svofelld háttsemi stjórnarmanna eða framkvæmdastjóra félaga skv. 1.
   gr. telst ætíð meiri háttar brot gegn þeim:

   1.
           Ef þeir láta undir höfuð leggjast að semja ársreikning eða
           samstæðureikning er hafi að geyma þá reikninga, yfirlit og
           skýringar sem lög þessi kveða á um.
   2.
           Ef þeir rangfæra ársreikning, samstæðureikning eða einstaka hluta
           þeirra, byggja ekki samningu þeirra á niðurstöðu bókhalds eða láta
           rangar eða villandi skýringar fylgja, enda varði brotið ekki við
           158. gr. almennra hegningarlaga.

        Sama á við ef maður aðstoðar stjórnarmenn eða framkvæmdastjóra félaga
   við þau brot sem lýst er í þessari grein eða stuðlar að þeim á annan
   hátt.]^1)

   ^1)[5]L. 37/1995, 3. gr.

                                    [84. gr.
        Stjórnarmenn eða framkvæmdastjóri félags skv. 1. gr. gerast sekir um
   refsivert brot gegn lögum þessum með athöfnum þeim eða athafnaleysi því
   sem hér greinir:

   1.
           Ef þeir haga gerð ársreiknings eða samstæðureiknings andstætt
           lögum þessum þannig að reikningsskilin gefi ekki glögga mynd í
           samræmi við góða reikningsskilavenju af rekstrarafkomu á
           reikningsárinu, eignabreytingu á árinu og efnahag í lok þess eða
           þeir brjóta í bága við fyrirmæli í VII. og VIII. kafla laga
           þessara, enda liggi ekki við broti þessu þyngri refsing samkvæmt
           þeim lögum eða öðrum.
   2.
           Ef þeir í skýrslu stjórnar greina ranglega frá eða leyna
           mikilsverðum upplýsingum sem þýðingu hafa um mat á fjárhagslegri
           stöðu félagsins eða félagasamstæðunnar og á afkomu þeirra á
           reikningsárinu.

        Sama á við ef maður aðstoðar stjórnarmenn eða framkvæmdastjóra félaga
   við þau brot sem lýst er í þessari grein eða stuðlar að þeim á annan
   hátt.]^1)

   ^1)[6]L. 37/1995, 3. gr.

                                    [85. gr.
        Endurskoðendur eða skoðunarmenn gerast sekir um refsiverð brot gegn
   lögum þessum með athöfnum eða athafnaleysi því sem hér greinir:

   1.
           Ef þeir taka að sér að framkvæma endurskoðun án þess að uppfylla
           hæfisskilyrði laganna.
   2.
           Ef þeir haga störfum sínum andstætt ákvæðum laga þessara eða í
           ósamræmi við góða endurskoðunarvenju.
   3.
           Ef þeir með áritun sinni gefa rangar eða villandi upplýsingar eða
           láta hjá líða að geta um mikilsverð atriði er snerta
           rekstrarafkomu eða efnahag félagsins.]^1)

   ^1)[7]L. 37/1995, 3. gr.

                                    [86. gr.
        Tilraun til brota og hlutdeild í brotum á lögum þessum, önnur en sú
   sem lýst er í 83. og 84. gr. laga þessara, er refsiverð eftir því sem
   segir í III. kafla almennra hegningarlaga.]^1)

   ^1)[8]L. 37/1995, 3. gr.

                                    [87. gr.
        Gera má lögaðila fésekt fyrir brot gegn lögum þessum óháð því hvort
   brotið megi rekja til saknæms verknaðar fyrirsvarsmanns eða starfsmanns
   lögaðilans. Hafi fyrirsvarsmaður hans eða starfsmaður gerst sekur um brot
   á lögum þessum má auk þeirrar refsingar, sem hann sætir, gera lögaðilanum
   sekt og sviptingu starfsréttinda, enda sé brotið drýgt til hagsbóta fyrir
   lögaðilann eða hann hafi notið hagnaðar af brotinu.]^1)

   ^1)[9]L. 37/1995, 3. gr.

                                    [88. gr.
        Rannsóknarlögregla ríkisins fer með frumrannsókn opinberra mála vegna
   brota á lögum þessum. Skattrannsóknarstjóri ríkisins getur á hvaða stigi
   rannsóknar sem er vísað máli til opinberrar rannsóknar af sjálfsdáðum, svo
   og eftir ósk sökunautar ef hann vill ekki hlíta því að málið verði fengið
   yfirskattanefnd til úrlausnar.
        Yfirskattanefnd úrskurðar sektir vegna brota á lögum þessum, nema
   máli sé vísað til opinberrar rannsóknar og dómsmeðferðar skv. 1. mgr.
   Skattrannsóknarstjóri ríkisins leggur mál fyrir yfirskattanefnd og kemur
   fram af hálfu hins opinbera fyrir nefndinni þegar hún úrskurðar sektir.
   Úrskurðir yfirskattanefndar eru fullnaðarúrskurðir. Vararefsing fylgir
   ekki sektarúrskurðum hennar.
        Sektir fyrir brot á lögum þessum renna í ríkissjóð.
        Sakir samkvæmt lögum þessum fyrnast á sex árum miðað við upphaf
   rannsóknar á vegum skattrannsóknarstjóra ríkisins eða
   rannsóknarlögreglustjóra ríkisins eða hjá löglærðum fulltrúum þeirra, gegn
   manni sem sökunaut, enda verði ekki óeðlilegar tafir á rannsókn máls eða
   ákvörðun refsingar.]^1)

   ^1)[10]L. 37/1995, 3. gr.

                                [XI. kafli.]^1)
                                  Ýmis ákvæði.

   ^1)[11]L. 37/1995, 3. gr.

                                   [89. gr.]
   ^1)      Ráðherra getur sett reglugerð um framkvæmd laga þessara, þar á
   meðal um uppsetningu ársreikninga og samstæðureikninga, óstyttra og
   samandreginna, svo og um skil á þeim og birtingu þeirra.
        Viðmiðunarmörkin í 1. og 2. tölul. 2. mgr. 2. gr. og 1. og 2. tölul.
   6. gr., svo og 59. gr. og 77. gr., eru grunnfjárhæðir sem miðast við gengi
   í ECU 1. janúar 1995. Ráðherra er heimilt að breyta þessum fjárhæðum til
   samræmis við breytingar á 4. tilskipun ESB eða ef verulegar breytingar
   verða á gengi ECU.

   ^1)[12]L. 37/1995, 3. gr.

                                   [90. gr.]
   ^1)      ...^2)

   ^1)[13]L. 37/1995, 3. gr.^2)[14]L. 37/1995, 4. gr.

                                   [91. gr.]
   ^1)      Lög þessi öðlast gildi 1. janúar 1995 og skulu gilda um
   ársreikninga og samstæðureikninga fyrir hvert það reikningsár sem hefst
   frá og með þeim tíma.

   ^1)[15]L. 37/1995, 3. gr.

                                   [92. gr.]
   ^1)      ...

   ^1)[16]L. 37/1995, 3. gr.

References

   Visible links
   1. http://www.althingi.is/dba-bin/lawformpr.pl?lnr=1994144
   2. file://1976067.html#g11
   3. file:///altext/stjt/1995.037.html
   4. file:///altext/stjt/1995.037.html
   5. file:///altext/stjt/1995.037.html
   6. file:///altext/stjt/1995.037.html
   7. file:///altext/stjt/1995.037.html
   8. file:///altext/stjt/1995.037.html
   9. file:///altext/stjt/1995.037.html
  10. file:///altext/stjt/1995.037.html
  11. file:///altext/stjt/1995.037.html
  12. file:///altext/stjt/1995.037.html
  13. file:///altext/stjt/1995.037.html
  14. file:///altext/stjt/1995.037.html
  15. file:///altext/stjt/1995.037.html
  16. file:///altext/stjt/1995.037.html
