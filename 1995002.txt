                                    dálkum.

   --------------------------------------------------------------------------

                               Lög um hlutafélög

                             1995 nr. 2 30. janúar

   --------------------------------------------------------------------------

 Upphaflega [2]l. 32/1978. Tóku gildi 1. janúar 1980, sjá þó 156. gr. laganna.
 Breytt með [3]l. 69/1989 (tóku gildi 1. mars 1990), [4]l. 12/1990 (tóku gildi
  30. mars 1990), [5]l. 21/1991 (tóku gildi 1. júlí 1992), [6]l. 23/1991 (tóku
 gildi 17. apríl 1991), [7]l. 90/1991 (tóku gildi 1. júlí 1992), [8]l. 92/1991
     (tóku gildi 1. júlí 1992) og [9]l. 137/1994 (tóku gildi 1. jan. 1995;
  EES-samningurinn: XXII. viðauki tilskipun 68/151/EBE, 77/91/EBE, 78/660/EBE,
   78/855/EBE, 82/891/EBE, 83/349/EBE, 84/253/EBE, 89/666/EBE og 89/667/EBE).
   Endurútgefin, sbr. [10]123. gr. l. 137/1994, sem [11]l. 2/1995. Breytt með
    [12]l. 35/1997 (tóku gildi 29. maí 1997; EES-samningurinn: XXII. viðauki
tilskipun 77/91/EBE), [13]l. 41/1997 (tóku gildi 1. sept. 1997), [14]l. 117/1997
(tóku gildi 18. des. 1997; EES-samningurinn: XXII. viðauki tilskipun 77/91/EBE),
 [15]l. 82/1998 (tóku gildi 1. okt. 1998), [16]l. 164/2000 (tóku gildi 29. des.
2000), [17]l. 62/2002 (tóku gildi 1. júní 2002), [18]l. 76/2002 (tóku gildi 17.
maí 2002), [19]l. 35/2003 (tóku gildi 1. júlí 2003), [20]l. 39/2003 (tóku gildi
         3. apríl 2003) og [21]l. 72/2003 (tóku gildi 10. apríl 2003).

                            I. kafli. Almenn ákvæði.
    1. gr. [Lög þessi gilda um öll hlutafélög nema annað sé ákveðið í lögum.
 Viðskiptaráðherra fer með mál er varða hlutafélög samkvæmt lögum þessum, önnur
en þau sem varða skráningu hlutafélaga en með þau fer [fjármálaráðherra].^1) Með
ráðherra er í lögum þessum átt við viðskiptaráðherra nema [fjármálaráðherra]^1)
                        sé tilgreindur sérstaklega.]^2)
     Hlutafélag merkir í lögum þessum félag þar sem enginn félagsmanna ber
             persónulega ábyrgð á heildarskuldbindingum félagsins.
 Í hlutafélagi skal vera hlutafé sem skipt er í tvo eða fleiri hluti. Hlutaféð
skal minnst vera fjórar milljónir króna. [Þessari fjárhæð getur ráðherra breytt
  í samræmi við breytingar á gengi evru.]^3) Fjárhæðin skal þó jafnan standa á
  heilu hundraði þúsunda króna. Breyting á fjárhæðinni skal að jafnaði öðlast
    gildi við upphaf árs, enda hafi verið tilkynnt um hana eigi síðar en 15.
                              desember árið áður.
       [Hlutafélög, sem hafa fengið samþykki fyrir skráningu á skipulegum
verðbréfamarkaði, mega ákveða hlutafé sitt í erlendum gjaldmiðli. Sama gildir um
  önnur hlutafélög, enda hafi þau fengið heimild ársreikningaskrár til færslu
 bókhalds og samningar ársreikninga í erlendum gjaldmiðli. Félög skv. 1. og 2.
 málsl. skulu halda nýja gjaldmiðlinum óbreyttum í a.m.k. fimm ár nema ráðherra
                      veiti undanþágu frá þeim tímamörkum.
  Auk íslensku krónunnar má ákveða hlutafé í eftirtöldum erlendum gjaldmiðlum:
evru, bresku pundi, dönskum, norskum og sænskum krónum, Bandaríkjadal, japönskum
    jenum og svissneskum frönkum. Í ákvörðun hluthafafundar skal greina frá
  nafnverði í íslenskum krónum og erlendum gjaldmiðli. Ef um er að ræða skráð
 félag á skipulegum verðbréfamarkaði sem hefur ekki við útgáfu hlutabréfa aflað
 heimildar til að færa bókhald og semja ársreikninga í erlendum gjaldmiðli skal
     við umreikning í annan gjaldmiðil miða við lokagengi samkvæmt opinberu
  viðmiðunargengi Seðlabanka Íslands í lok næsta reikningsárs á undan því ári
 þegar ákvörðunin er tekin eða það gengi sem gilti þegar innborganir hlutafjár
fóru fram. Hafi félag fengið heimild til að færa bókhald og semja ársreikninga í
erlendum gjaldmiðli skal nafnverð hlutafjár við útgáfu hlutabréfa vera í samræmi
            við ákvæði laga um ársreikninga varðandi umreikninginn.
 Ráðherra getur sett reglur um að miða megi við aðra gjaldmiðla, svo og kveðið
   nánar á um skilyrði fyrir því að hlutafé sé ákveðið í öðrum gjaldmiðli en
          íslensku krónunni og hvenær sú breyting megi fara fram.]^3)
 Hlutafélögum einum er rétt og skylt að hafa orðið hlutafélag í heiti sínu eða
  skammstöfunina hf. (h/f, h.f.). Að öðru leyti fer um firmu hlutafélaga eftir
                               ákvæðum firmalaga.
   [Á bréfsefni, pöntunareyðublöðum og svipuðum skjölum hlutafélaga og útibúa
       þeirra skal greina heiti, kennitölu og heimilisfang félags, svo og
  skráningaraðila og hugsanlegt skráningarnúmer, annað en kennitölu. Að því er
  varðar útibú félags skal auk þess greina hugsanlega skrá og skráningarnúmer
    félagsins í heimalandi þess. Sé hlutafé tilgreint á þessum skjölum skal
  tilgreina það hlutafé sem áskrift hefur fengist fyrir og greitt er. Ef heiti
 hlutafélags eða útibús er notað skal bæta við upplýsingum um gjaldþrotaskipti
               eða félagsslitameðferð ef um slíkt er að ræða.]^4)
   ^1)[22]L. 35/2003, 1. gr. ^2)[23]L. 41/1997, 1. gr. ^3)[24]L. 62/2002, 1. gr.
                           ^4)[25]L. 35/1997, 1. gr.
  2. gr. Nú á hlutafélag svo mikinn hluta hlutafjárins í öðru hlutafélagi eða
  einkahlutafélagi að það fer með meiri hluta atkvæða í félaginu, og telst þá
         fyrrnefnda félagið móðurfélag en hið síðarnefnda dótturfélag.
 Nú á dótturfélag eða móðurfélag ásamt einu eða fleiri dótturfélögum eða fleiri
   en eitt dótturfélag í sameiningu svo mikið hlutafé í öðru hlutafélagi eða
   einkahlutafélagi sem um ræðir í 1. mgr., og telst þá síðastnefnda félagið
                          dótturfélag móðurfélagsins.
 Ef hlutafélag hefur annars, vegna hlutafjáreignar eða samninga, yfirráð í öðru
hlutafélagi eða einkahlutafélagi ^1) telst fyrrnefnda félagið einnig móðurfélag
                        og hið síðarnefnda dótturfélag.
                Móður- og dótturfélög eru í sameiningu samstæða.
                             ^1)[26]L. 35/1997, 2. gr.

                        II. kafli. Stofnun hlutafélags.
 3. gr. Stofnendur hlutafélags skulu gera og undirrita skriflegan stofnsamning
    (stofnskrá). Í stofnsamningi skulu vera drög að samþykktum félagsins og
              ákvarðanir um það efni sem greint er í 4. og 5. gr.
 Stofnendur hlutafélags skulu vera tveir hið fæsta. Meiri hluti stofnenda skal
   hafa heimilisfesti hér á landi, eða helmingur sé tala stofnenda jöfn, nema
     ráðherra veiti undanþágu þar frá.^1) Búsetuskilyrðið gildir þó ekki um
       ríkisborgara þeirra ríkja sem eru aðilar að samningnum um Evrópska
     efnahagssvæðið enda séu viðkomandi ríkisborgarar búsettir í EES-ríki.
 [Búsetuskilyrðið gildir ekki heldur um ríkisborgara aðildarríkja stofnsamnings
Fríverslunarsamtaka Evrópu sem búsettir eru í aðildarríki stofnsamningsins.]^2)
            Sanna þarf ríkisborgararétt og búsetu í slíkum tilvikum.
     Stofnendur geta verið einstaklingar, íslenska ríkið og stofnanir þess,
 sveitarfélög og stofnanir þeirra, skráð hlutafélög, skráð samvinnufélög, önnur
skráð félög með takmarkaðri ábyrgð, skráð sameignarfélög, skráð samlagsfélög og
  sjálfseignarstofnanir sem eru undir opinberu eftirliti. Ráðherra getur veitt
undanþágu frá skilyrðum þessarar málsgreinar. Fyrrgreind félög og stofnanir, sem
 eru heimilisföst í EES-ríki [eða aðildarríki stofnsamnings Fríverslunarsamtaka
 Evrópu],^2) geta þó verið stofnendur án undanþágu. Sanna þarf heimilisfesti í
                                slíkum tilvikum.
Stofnandi má hvorki hafa farið fram á eða vera í greiðslustöðvun né bú hans vera
   undir gjaldþrotaskiptum. Ef hann er einstaklingur skal hann vera lögráða.
  Sá sem undirritar stofnsamning og önnur stofnskjöl fyrir hönd lögaðila skal
fullnægja þeim skilyrðum er segir um einstaklinga. Hann ber auk umbjóðanda síns
  ábyrgð svo sem sjálfur væri hann stofnandi nema á greiðslu þeirra hluta sem
                    umbjóðandi hans hefur skrifað sig fyrir.
                   ^1)Augl. 260/1997. ^2)[27]L. 76/2002, 64. gr.
                   4. gr. Í stofnsamningi skal ávallt greina:
                   1. Nöfn, kennitölu og heimilisföng stofnenda.
                  2. Hvaða fjárhæð skuli greiða fyrir hvern hlut.
           3. Fresti til áskriftar fyrir hlut og til greiðslu hlutafjár.
     4. Innan hvaða tíma stofnfund skuli halda, svo og hvernig til hans skuli
   boðað, nema það leiði af ákvæðum 12. gr. að fundur þessi verði haldinn án
                              sérstakrar boðunar.
      5. Ef hlutafélagið skal bera kostnað af stofnun og, ef svo er, áætlaðan
                                    kostnað.
 Í fyrstu skýrslu stjórnar skal tilgreina raunverulegan kostnað við stofnunina,
                             sbr. 5. tölul. 1. mgr.
              5. gr. Í stofnsamningi skulu vera sérstök ákvæði um:
               1. Ef hluti má greiða með öðrum verðmætum en reiðufé.
     2. Ef hlutafélagið skal taka við slíkum verðmætum gegn greiðslu í öðru en
                                    hlutum.
     3. Hvort einhverjir hluthafar eða aðrir skuli njóta sérstakra réttinda í
                                   félaginu.
 Í stofnsamningi skal gerð grein fyrir þeim atriðum sem nauðsynleg eru til þess
að unnt sé að meta til fjár þau verðmæti er hlutafélagið skal taka við, sbr. 1.
    og 2. tölul. 1. mgr. Í því sambandi skal m.a. greina nöfn, kennitölu og
                   heimilisföng þeirra aðila er hér um ræðir.
Greiðsla með öðrum verðmætum en reiðufé skal hafa fjárhagslegt gildi. Greiðslan
 má ekki felast í skyldu til að vinna verk eða veita þjónustu. Kröfur á hendur
   stofnendum eða þeim sem hafa skráð sig fyrir hlutum geta talist greiðsla.
Samningar um yfirtöku eða kaup fyrirtækja og önnur atriði í sambandi við stofnun
    hlutafélags, sem ekki er getið í stofnsamningi, eru ekki gildir gagnvart
                                   félaginu.
 6. gr. Eigi hlutafélag að taka við verðmætum skv. 1. eða 2. tölul. 1. mgr. 5.
gr. frá stofnendum eða öðrum skal sérfræðiskýrsla fylgja stofnsamningi. Skýrslan
                                  skal geyma:
              1. Lýsingu á hverri greiðslu eða því sem tekið er við.
                2. Upplýsingar um aðferðina sem notuð er við matið.
             3. Tilgreiningu á endurgjaldi fyrir það sem tekið er við.
     4. Yfirlýsingu um að hið tiltekna verðmæti svari a.m.k. til hins umsamda
  endurgjalds, þar á meðal nafnverðs þeirra hluta sem gefa skal út að viðbættu
   hugsanlegu álagi vegna yfirverðs. Endurgjaldið má ekki vera hærra en nemur
þeirri fjárhæð sem bókfæra má verðmæti þessi til eignar í reikningum félagsins.
 Ef hlutafélag skal í sambandi við stofnun þess taka við eða kaupa fyrirtæki í
      rekstri skal við undirritun stofnsamnings liggja frammi efnahags- og
rekstrarreikningur þess fyrirtækis tvö síðustu reikningsár eða frá stofnun þess
ef það er síðar. Enn fremur skal fylgja stofnsamningi upphafsefnahagsreikningur
   félagsins með nauðsynlegum gögnum um að hagur fyrirtækis þess sem félagið
  yfirtekur hafi ekki rýrnað frá þeim tíma sem yfirtakan skal miðuð við og að
 stofnun hlutafélagsins. Teljast reikningar þessir hluti sérfræðiskýrslunnar og
          skulu þeir gerðir í samræmi við ákvæði laga um ársreikninga.
                    Skýrslan skal gerð rétt fyrir stofnfund.
7. gr. Sérfræðiskýrslan skal unnin af einum eða fleiri óháðum, sérfróðum mönnum,
annaðhvort löggiltum endurskoðendum eða lögmönnum ellegar öðrum sérfróðum mönnum
              sem dómkvaddir eru á heimilisvarnarþingi félagsins.
Lagaákvæði um löggilta endurskoðendur gilda um sérfræðinga þá er skýrsluna semja
                              eftir því sem við á.
    Sérfræðingarnir hafa rétt til að framkvæma þær athuganir sem þeir telja
  nauðsynlegar og geta krafist þeirra upplýsinga og aðstoðar af stofnendum eða
          félaginu sem þeir telja þörf á til að geta rækt starf sitt.
8. gr. Nú aflar félagið annarra fjárhagsverðmæta en þeirra sem greinir í 6. gr.
       frá stofnanda eða hluthafa og þarf þá samþykki hluthafafundar ef:
     1. Öflun verðmætanna fer fram á tímabilinu frá stofnsamningsdegi [þar til
                 liðin eru tvö ár]^1) frá skráningu félagsins.
                 2. Endurgjaldið nemur a.m.k. ^1/10 hlutafjárins.
 Til afnota fyrir hluthafafund skal útbúin sérfræðiskýrsla í samræmi við ákvæði
   6. gr. Stjórnin skal einnig láta taka saman skriflega greinargerð um öflun
                                  verðmætanna.
        Ákvæði 1. mgr. gilda ekki um öflun verðmæta sem lið í venjulegum
  viðskiptaráðstöfunum félagsins, öflun þeirra á verðbréfaþingi ellegar öflun
    þeirra fyrir tilstilli eða undir eftirliti handhafa framkvæmdarvalds eða
                                   dómsvalds.
  Greinargerðina um öflun verðmætanna og sérfræðiskýrsluna skal leggja fram og
senda hluthöfum samkvæmt ákvæðum 4. mgr. 88. gr. Skjölin skal einnig leggja fram
                              á hluthafafundinum.
   Eigi síðar en einum mánuði eftir að hluthafafundurinn hefur samþykkt öflun
verðmætanna skal senda hlutafélagaskrá sérfræðiskýrsluna með áritun fundarstjóra
           á hluthafafundinum um það hvenær ráðstöfunin var samþykkt.
                             ^1)[28]L. 35/1997, 3. gr.
          9. gr. Stofnendur skulu gera tillögur að samþykktum félags.
                Í samþykktum skal m.a. greina eftirtalin atriði:
              1. [Heiti félagsins og hugsanlegt erlent aukheiti.]^1)
                            2. Heimilisfang félagsins.
                               3. Tilgang félagsins.
    4. Hlutaféð. Í stofnsamningi má ákveða hlutaféð sem þá lágmarksfjárhæð sem
áskrift verður að fást að til þess að unnt sé að stofna félagið og hærri fjárhæð
                            sem áskrift má fást að.
                    5. Fjárhæð hluta og atkvæðisrétt hluthafa.
   6. Fjölda eða hámarks- og lágmarksfjölda stjórnarmanna og varastjórnarmanna,
     svo og endurskoðenda eða skoðunarmanna. Þá skal þar ákveða kjörtímabil
                        stjórnarmanna og endurskoðenda.
                7. Ákvæði um hvernig boða skuli til hluthafafunda.
                     8. Hvaða mál skuli leggja fyrir aðalfund.
               9. Ákvæði um hvert skuli vera reikningsár félagsins.
    10. Ákvæði um hvort hluthafar skuli sæta innlausn á hlutum sínum að nokkru
                     leyti eða öllu og eftir hvaða reglum.
   11. Ákvæði um hvort skorður séu reistar við heimild hluthafa til meðferðar á
                          hlutum sínum og þá hverjar.
        12. Hvort nokkrum hlutum í félaginu skuli fylgja sérstök réttindi.
          13. Ákvæði um fjölda framkvæmdastjóra séu þeir fleiri en þrír.
  Að því marki, sem tilgangur félagsins er ekki að afla hluthöfum fjárhagslegs
  ávinnings, skal í félagssamþykktum greint hvernig ráðstafa skuli hagnaði og
            hvernig fara skuli með eignir félagsins við félagsslit.
                             ^1)[29]L. 39/2003, 1. gr.
10. gr. Áskrift hluta skal gerð í stofnsamningi eða á sérstaka áskriftarskrá sem
 eftirrit stofnsamnings skal þá fylgja. Gögn þau, sem um ræðir í 6. gr., skulu
   einnig fylgja áskriftarskrá. Félagið getur ekki borið fyrir sig áskrift um
  hlutakaup ef eigi hefur verið gætt framangreindra reglna, svo fremi að sá er
áskriftina gerði mótmæli því við hlutafélagaskrá áður en félagið er skrásett að
                             áskriftin sé bindandi.
Ef aðili skráir sig fyrir hlutum með skilyrðum sem ekki samrýmast stofnsamningi
er áskriftin ógild. Sé ekki mótmælt við hlutafélagaskrá áður en félagið er skráð
              er áskriftin þó bindandi og skilyrðið brott fallið.
11. gr. Stofnendur ákveða hvort áskrift skuli samþykkt. Ef áskriftaraðilar hafa
skráð sig fyrir fleiri hlutum en unnt er að selja þeim skulu stofnendur áður en
  stofnfundur er haldinn ákveða hve marga hluti hver áskriftaraðili skuli fá.
   Ef áskrift er ekki samþykkt, stofnendur telja áskrift ógilda eða áskriftir
 hljóða um meira fé en ákveðið var og því þörf á að lækka það skulu stofnendur
                       strax tilkynna það áskriftaraðila.
          12. gr. Ákvörðun um stofnun félags skal tekin á stofnfundi.
 Ef áskrift fæst að öllum hlutum á stofnfundi og allir viðurkenndir áskrifendur
  eru sammála þar um er unnt að taka ákvörðun um stofnun félagsins án frekari
 funda. Sé svo ekki skulu stofnendur boða alla áskrifendur til stofnfundar. Um
stofnfundinn gilda reglur laga þessara og samþykkta félagsins um hluthafafundi.
 Stofnendur skulu sjá um að áskriftarskrár og þeir samningar og gögn sem fylgja
stofnsamningi séu til sýnis fyrir áskrifendur í eina viku fyrir stofnfund á stað
                           sem greinir í fundarboði.
 Á stofnfundi skulu stofnendur leggja fram stofnsamning og öll þau skjöl sem um
ræðir í 3. mgr. ásamt skrá yfir þann fjölda hluta sem stofnendur hafa samþykkt,
  skiptingu hlutafjárins á einstaka áskrifendur og skýrslu um það fé sem þegar
          hefur verið greitt. Þessar upplýsingar skal færa til bókar.
13. gr. Komi fram á stofnfundi að ekki hefur fengist áskrift að öllu hlutafé því
 sem ákveðið hefur verið eða þeirri lágmarksfjárhæð sem áskrift verður að fást
    að, ef um hana er að ræða, sbr. 4. tölul. 2. mgr. 9. gr., má ekki stofna
 félagið. Það sem þegar hefur verið greitt af hlutafé skal þá þegar endurgreiða
eftir að frá hefur verið dreginn kostnaður við stofnun enda hafi verið gerður um
                         það fyrirvari í stofnsamningi.
   Ekki má ákveða stofnun félags fyrr en tillögur, sem fram kunna að koma um
  breytingu á samþykktum eða stofnsamningi að öðru leyti, hafa verið ræddar og
 afgreiddar. Tillögur til breytinga á samþykktum, sem greindar eru í fundarboði
     stofnfundar, má samþykkja eftir þeim reglum sem gilda um breytingar á
samþykktum. Tillögur til breytinga á samþykktum um hækkun hlutafjár er ekki hafa
 verið greindar í fundarboði eða tillögur um breytingar á ákvæðum stofnsamnings
að öðru leyti má ekki samþykkja nema allir stofnendur og áskrifendur séu sammála
                                    um það.
Tillaga um að stofna félag telst samþykkt ef hún fær samþykki meiri hluta þeirra
er greiða atkvæði og fara með minnst ^2/3 hluta þess hlutafjár sem mætt er fyrir
      á stofnfundi. Náist slíkt samþykki ekki verður félagið ekki stofnað.
    Eftir að ákveðið hefur verið að stofna félagið skal kjósa stjórn þess og
                                endurskoðendur.
    14. gr. Stjórnin skal tilkynna félag til skráningar innan sex mánaða frá
                           dagsetningu stofnsamnings.
Eigi má skrá félag nema heildarhlutafé það, sem áskrift hefur fengist fyrir, sé
   í samræmi við það er greinir um hlutafé í samþykktum og þar af skal minnst
helmingur vera greiddur. Sama gildir um það sem greiða á umfram nafnverð. Aldrei
skal lægri fjárhæð en sú sem ákveðin er sem lágmarksfjárhæð skv. 3. mgr. 1. gr.
                           vera greidd við skráningu.
   Ef tilkynning um stofnun hlutafélags berst ekki hlutafélagaskrá innan þess
   frests sem um ræðir í 1. mgr. skal synja skráningar. Fari svo falla burtu
skuldbindingar þeirra er hafa skráð sig fyrir hlutafé, sbr. 1. mgr. 13. gr. Sama
                gildir ef skráningu er synjað af öðrum ástæðum.
 15. gr. Óskráð félag getur hvorki öðlast réttindi né tekið á sig skyldur. Það
getur ekki heldur verið aðili í dómsmálum nema málum til innheimtu hlutafjár sem
   áskrift hefur fengist fyrir og öðrum dómsmálum varðandi hlutafjáráskrift.
 Nú er löggerningur gerður fyrir hönd hlutafélags áður en það er skráð og bera
þeir sem tekið hafa þátt í gerningnum eða ákvörðunum um hann óskipt persónulega
  ábyrgð á efndum. Við skráninguna tekur félag við þeim skyldum sem leiddi af
           stofnsamningi eða félag hefur tekið á sig eftir stofnfund.
Ef gerður er löggerningur áður en félag var skráð og hinn samningsaðilinn vissi
að félagið var ekki skráð getur hann, nema annað sé um samið, riftað gerningnum
 svo fremi að tilkynning til hlutafélagaskrár sé ekki gerð innan þess frests er
     um ræðir í 1. mgr. 14. gr. eða að skráningar hafi verið synjað. Vissi
 viðsemjandinn ekki að félagið var óskráð getur hann riftað löggerningnum meðan
                             félagið er ekki skráð.

                        III. kafli. Greiðsla hlutafjár.
         16. gr. Greiðsla hlutar má ekki nema minna en nafnverði hans.
   Áskrifandi hlutafjár má ekki skuldajafna kröfu sem risin er af áskrift við
 kröfu, er hann kann að eiga á hendur félaginu, nema stjórn félagsins samþykki.
    Slíkt samþykki má stjórnin þó ekki gefa ef skuldajöfnuðurinn getur orðið
                   félaginu eða lánardrottnum þess til tjóns.
 Kröfu félags um greiðslu hlutafjár má það ekki framselja eða veðsetja og eigi
                           verður gerð í henni aðför.
      Ef hlutur, sem ekki hefur verið að fullu greiddur, er framseldur ber
framsalshafi, þegar hann hefur tilkynnt framsalið, ábyrgð á greiðslu eftirstöðva
                    hlutarverðsins, óskipt með framseljanda.
  17. gr. Greiði hluthafi ekki tilskilið hlutafé á gjalddaga skal hann greiða
    vexti af skuldinni frá þeim degi er séu jafnháir hæstu vöxtum á almennum
    sparisjóðsreikningum enda sé ekki annað ákveðið í samþykktum félagsins.
Stjórn félagsins skal þá án tafar annaðhvort innheimta skuldina með málsókn eða
 afhenda öðrum rétt til hlutar eða hluta áskrifandans. Jafnan skal þó, áður en
  hlutir eru afhentir öðrum, veita áskrifanda fjögurra vikna frest til að koma
  málum sínum í rétt horf. Hafi áskrifandi fengið afhent bráðabirgðaskírteini
 getur félagið að liðnum fyrrnefndum fresti krafist afhendingar þess með beinni
                  aðfarargerð án undangengins dóms eða sáttar.
  Komi í ljós að skuldin verði ekki innheimt skal reglum 18. og 19. gr. beitt.
  18. gr. Hluti, sem aðili hefur skráð sig fyrir við stofnun hlutafélags, skal
 greiða að fullu í síðasta lagi innan eins árs frá því að félagið var skráð. Ef
       ekki er á réttum tíma tilkynnt að hlutafé sé að fullu greitt skal
 hlutafélagaskrá gefa félagi hæfilegan frest, þó eigi lengri en sex mánuði, til
  að koma þessu í lag. Ef frestur þessi er látinn ónotaður skal [ráðherra]^1)
               krefjast fyrir héraðsdómi að félagi verði slitið.
                             ^1)[30]L. 41/1997, 2. gr.
 19. gr. Við hækkun hlutafjár skulu hlutirnir greiddir að fullu í síðasta lagi
einu ári eftir að hækkunin hefur verið tilkynnt til hlutafélagaskrár. Ef ekki er
     á réttum tíma tilkynnt að hinir nýju hlutir séu að fullu greiddir skal
  hlutafélagaskrá gefa félaginu hæfilegan frest, sem þó má eigi vera lengri en
   þrír mánuðir, til að bæta úr annmörkum. Ef ekki hefur verið úr bætt innan
 frestsins og stjórnin hefur heldur ekki tilkynnt að hlutafé hafi verið lækkað
 skv. 53. gr. skal hlutafélagaskrá láta skrá að hlutaféð hafi verið lækkað sem
 samsvarar nafnverði þeirra hluta er eigi hafa verið greiddir og samþykktum sé
 breytt samkvæmt því. Hækkunarhlutir skulu teljast ógildir þegar lækkunin hefur
                                  verið skráð.

                   IV. kafli. Hlutir, hlutabréf og hlutaskrá.
20. gr. Í hlutafélagi skulu jafnan vera tveir hluthafar hið fæsta, sbr. 107. gr.
  Allir hlutir skulu hafa jafnan rétt í félaginu. Í samþykktum má þó ákveða að
   hlutum skuli skipt í sérstaka flokka, m.a. flokk án atkvæðisréttar. Í því
tilviki skal í samþykktum taka fram um mun milli hlutaflokka, fjárhæðir hvers og
sérstök ákvæði um rétt til áskriftar að nýju hlutafé sem hluthafar hafa rétt til
                             við hækkun hlutafjár.
  21. gr. Hluti má selja og veðsetja, nema annað leiði af lögum eða sé boðið í
       samþykktum hlutafélags. Í samþykktir má þó aðeins setja ákvæði um
 viðskiptahömlur að því er hluti varðar sem séu í samræmi við ákvæði 22. og 23.
 gr. eða sérstakra laga. Hömlur má þó ekki leggja á viðskipti með almenna hluti
        milli aðila í hlutafélögum þar sem hluthafar eru 200 eða fleiri.
 22. gr. Í samþykktum má ákveða að við eigendaskipti að hlut önnur en við erfð
eða búskipti skuli hluthafar eða aðrir hafa forkaupsrétt. Í samþykktum skulu þá
           vera nánari reglur um þetta efni og skal þar m.a. greina:
                            a. Röð forkaupsréttarhafa.
     b. Ákvæði um frest er forkaupsréttarhafi hefur til að beita forkaupsrétti
 sínum sem lengstur má vera tveir mánuðir, og telst fresturinn frá tilkynningu
                            til stjórnar um tilboð.
   c. Ákvæði um frest til greiðslu kaupverðs sem þó má eigi vera lengri en þrír
 mánuðir frá því að kaup voru ákveðin. Ef fyrir liggur tilboð frá þriðja aðila
      sem forkaupsréttarhafi gengur inn í skulu þó ákvæði þess tilboðs um
                            greiðsluskilmála gilda.
  Taki tilboð til margra hluta eins eða fleiri hluthafa er eigi unnt að neyta
    forkaupsréttar að því er varðar nokkra þeirra, nema slíkt sé sérstaklega
 heimilað í samþykktum. Sé í samþykktum ákvæði um reikningsgrundvöll kaupverðs
hluta er það ógilt ef það leiðir til bersýnilega ósanngjarns verðs fyrir hlutina
           eða skilmálar eru bersýnilega ósanngjarnir að öðru leyti.
    Stjórn félags skal þegar í stað greina forkaupsréttarhöfum skriflega frá
                             tilkynningu um tilboð.
  Ef í samþykktum er ekki ákvæði um reikningsgrundvöll kaupverðs og ekki næst
 samkomulag um það skal kaupverðið ákveðið af matsmönnum sem dómkvaddir skulu á
  heimilisvarnarþingi félagsins. Nú vill annar hvor aðila eigi hlíta ákvörðun
hinna dómkvöddu matsmanna og getur hann þá borið ákvörðunina undir dómstóla, en
 mál skal höfðað innan þriggja mánaða frá því að hinir dómkvöddu matsmenn luku
                                   mati sínu.
 23. gr. Ákveða má í samþykktum að veðsetning, sala eða annað framsal á hlutum
   megi einungis fara fram með samþykki félagsins, sbr. þó 3. málsl. 21. gr.
   Stjórn félags tekur ákvörðun um hvort samþykki skuli veitt, nema annað sé
ákveðið í samþykktum. Ákvörðun um hvort veita skuli samþykki skal tekin án tafar
    og aldrei síðar en tveimur mánuðum eftir að samþykkis er óskað. Ákvörðun
   stjórnar um þetta efni skal þegar í stað tilkynnt þeim er samþykkis hefur
leitað. Hafi samþykki eigi borist innan tveggja mánaða frá skriflegri beiðni um
               það skal svo litið á að samþykki hafi verið veitt.
Synji stjórn félags um sölu eða annað framsal á hlutum getur hluthafinn krafist
  þess að félagið leysi til sín hlutina sem um ræðir. Náist ekki samkomulag um
verð skal það ákveðið innan þriggja mánaða af matsmönnum sem dómkvaddir skulu á
heimilisvarnarþingi félagsins. Félagið ber kostnað af matinu. Nú vill annar hvor
   aðila ekki hlíta ákvörðun hinna dómkvöddu matsmanna og getur hann þá borið
 ákvörðunina undir dómstóla en mál skal höfðað innan þriggja mánaða frá því að
                    hinir dómkvöddu matsmenn luku mati sínu.
     24. gr. Ef hluthafi á meira en ^9/10 hlutafjár í félagi og ræður yfir
   samsvarandi atkvæðamagni getur hluthafinn og stjórn félagsins í sameiningu
 ákveðið að aðrir hluthafar í félaginu skuli sæta innlausn hluthafans á hlutum
sínum. Sé slíkt ákveðið skal senda nefndum hluthöfum tilkynningu með sama hætti
 og gildir um boðun aðalfundar eftir því sem við á þar sem þeir eru hvattir til
           að framselja hluthafanum hluti sína innan fjögurra vikna.
     Skilmála fyrir innlausn og matsgrundvöll innlausnarverðs skal greina í
 tilkynningunni. Ef ekki næst samkomulag um verðið skal enn fremur tilgreina að
    það verði ákveðið af matsmönnum sem dómkvaddir eru á heimilisvarnarþingi
    félagsins. Ákvæði 4. mgr. 22. gr. gilda. Loks skal í tilkynningunni gefa
                upplýsingar um ákvæði 3. mgr. þessarar greinar.
Ef ákvörðun matsmanna leiðir til hærra innlausnarverðs en hluthafinn bauð gildir
 það einnig fyrir þá hluthafa í sama flokki sem hafa ekki beðið um mat. Kostnað
  við ákvörðun verðsins greiðir hluthafinn nema dómstóll telji vegna sérstakra
ástæðna að viðkomandi minni hluti hluthafa skuli að nokkru eða öllu leyti greiða
                                  kostnaðinn.
25. gr. Sé hlutur ekki framseldur samkvæmt ákvæðum 24. gr. skal greiða andvirði
 hans á geymslureikning á nafn rétthafa. Frá þeim tíma telst hluthafinn réttur
eigandi hlutar og hlutabréf fyrri eiganda ógild. Setja má nánari ákvæði hér um í
                                  samþykktum.
     26. gr. Ef hluthafi á meira en ^9/10 hlutafjár í félagi og ræður yfir
 samsvarandi atkvæðamagni getur hver einstakur af minni hluta hluthafa krafist
innlausnar hjá hluthafanum. Ákvæði 4. mgr. 22. gr. og 2. málsl. 3. mgr. 24. gr.
                           gilda eftir því sem við á.
            27. gr. Hlutabréf skulu gefin út til nafngreinds aðila.
Hlutabréf skulu gefin út eigi síðar en ári eftir að hlutaáskriftin er skráð, og
 þau má ekki afhenda fyrr en skráning hefur farið fram og hluturinn er að fullu
greiddur. Hlutabréf má aðeins afhenda þeim hluthafa sem skráður er í hlutaskrá.
   [Hlutabréf er heimilt samkvæmt ákvörðun stjórnar félagsins að gefa út með
rafrænum hætti í verðbréfamiðstöð í samræmi við [lög um rafræna eignarskráningu
  verðbréfa. Í hlutafélögum skal við breytingu á gjaldmiðli hlutafjár innkalla
  útgefin hlutabréf og gefa ný út í stað þeirra í nýjum gjaldmiðli. Gera skal
        sambærilegar breytingar sé um rafræna skráningu að ræða.]^1)]^2)
                           Í hlutabréfi skal greina:
                    1. Nafn, kennitölu og heimilisfang félags.
                            2. Númer og fjárhæð hlutar.
                             3. Útgáfudag hlutabréfs.
Ef ákvæði eru í félagssamþykktum um eftirtalin atriði skulu þau einnig greind í
                                  hlutabréfi:
      1. Þann flokk er hlutabréf tilheyrir ef um er að ræða skiptingu hluta í
                                sérstaka flokka.
        2. Skorður þær sem reistar eru við heimild hluthafa til meðferðar á
                               hlutabréfum sínum.
    3. Innlausnarrétt sem á hlutabréfi hvílir eða rétt til að skipta því fyrir
                       aðra hluti án samþykkis hluthafa.
    4. Aðrar sérstakar skyldur er hvíla á hlutum umfram skylduna til að greiða
                                   hlutaféð.
                    5. Heimild til að ógilda hlutabréf án dóms.
    Stjórnendur skulu allir setja nöfn sín undir hlutabréf. Nöfn má rita með
                                vélrænum hætti.
   Hlutabréf getur tekið til tveggja eða fleiri hluta í sama flokki. Á slíku
hlutabréfi skal tilgreina númer þess og nafnverð þeirra. Ákvæði þessarar greinar
gilda að öðru leyti um slík hlutabréf. Hluthafi á þó jafnan rétt til að fá slíku
         hlutabréfi skipt fyrir hlutabréf sem taka til einstakra hluta.
   Í hlutabréfunum skal vera fyrirvari um að eftir útgáfu bréfanna megi taka
ákvarðanir um atriði sem greinir í 3.5. mgr. og breyta réttarstöðu hluthafans.
Verði slíkar breytingar gerðar skal stjórn félags, eftir því sem unnt er, sjá um
 að áritun um breytingarnar verði færð á hlutabréfin eða skipt verði á þeim og
                               nýjum hlutabréfum.
Glatist hlutabréf, sem gefið hefur verið út, getur stjórn félags stefnt handhafa
  þess til sín með þriggja mánaða fyrirvara frá síðustu birtingu áskorunar sem
birt skal tvisvar í Lögbirtingablaði. Gefi enginn sig fram áður en fresturinn er
 liðinn falla niður öll réttindi á hendur félaginu samkvæmt hlutabréfinu. Skal
 stjórn félagsins þá að ósk upphaflegs eiganda bréfsins gefa út nýtt bréf honum
til handa eða þeim sem sannar að hann leiði rétt sinn löglega frá þessum aðila.
 Skal nýja bréfið vera með sömu skilmálum og hið fyrra. Gefi réttur eigandi sig
 fram síðar skal ágreiningur úrskurðaður með dómi. Sömu reglur og um hlutabréf
     gilda um bráðabirgðaskírteini og áskriftarvottorð eftir því sem við á.
               ^1)[31]L. 62/2002, 2. gr. ^2)[32]L. 117/1997, 1. gr.
28. gr. Nú er hlutur ekki að fullu greiddur, og getur stjórn félags þá gefið út
 bráðabirgðaskírteini er hljóða skal á nafn. Í bráðabirgðaskírteini skal tekið
fram að hlutabréf verði aðeins látið í té gegn afhendingu skírteinisins. Síðari
      greiðslur skulu skráðar á bráðabirgðaskírteinið sé þess óskað. Einn
   stjórnarmaður, sem fengið hefur til þess sérstaka heimild stjórnar, getur
   undirritað bráðabirgðaskírteini. Að öðru leyti eiga reglur 27. gr. við um
                             bráðabirgðaskírteini.
 Áskriftarvottorð þau, sem um ræðir í 35. gr., skulu greina nafn félags, númer
 þeirra hluta, sem þeim tilheyra, svo og hlutaflokk. Reglur um undirskriftir á
      bráðabirgðaskírteini gilda einnig um skilríki fyrir áskriftarrétti.
      29. gr. Um framsal og veðsetningu hlutabréfa gilda venjulegar reglur
         viðskiptabréfa, nema annað sé skýrt tekið fram í hlutabréfinu.
30. gr. Þegar hlutafélag hefur verið stofnað skal stjórn þess þegar í stað gera
 hlutaskrá. Heimilt er að hafa skrána í tryggu lausblaða- eða spjaldaformi eða
                                tölvuskrá hana.
[Í hlutaskrá skulu hlutir eða hlutabréf skráð í númeraröð og skal fyrir sérhvern
  hlut eða hlutabréf tekið fram um nafn eiganda, kennitölu og heimilisfang eða
    þeirra sem heimild hafa til safnskráningar, ef við á, samkvæmt lögum um
                            verðbréfaviðskipti.]^1)
  Taki hlutabréf til tveggja eða fleiri hluta skal hlutaskráin jafnframt geyma
           upplýsingar um númer slíks hlutabréfs og nafnverð þeirra.
 Í hlutaskrá skal enn fremur vera að finna skrá um hluthafa í stafrófsröð og sé
                    tekin fram hlutafjáreign hvers hluthafa.
     Verði eigendaskipti að hlut og ákvæði 22. og 23. gr. eru þeim ekki til
   fyrirstöðu skal nafn hins nýja hluthafa fært í hlutaskrána þegar hann eða
 löglegur umboðsmaður hans tilkynnir eigendaskiptin og færir sönnur á þau. Enn
               fremur skal geta eigendaskipta- og skráningardags.
  Þegar nafn nýs eiganda er fært í hlutaskrá skal hlutabréfið einnig áritað um
                                   færsluna.
Hlutaskrá skal ætíð vera geymd á skrifstofu hlutafélags, og eiga allir hluthafar
          og stjórnvöld aðgang að henni og mega kynna sér efni hennar.
                            ^1)[33]L. 164/2000, 4. gr.
31. gr. Sá er eignast hefur hlut getur ekki beitt réttindum sínum sem hluthafi,
   nema nafn hans hafi verið skráð í hlutaskrá eða hann hafi tilkynnt og fært
sönnur á eign sína á hlutnum. Þetta á þó ekki við um rétt til arðs eða annarrar
   greiðslu og rétt til nýrra hluta við hækkun hlutafjár. Nú er arður sendur
hluthöfum eða greiddur út án framvísunar arðmiða eða hlutabréfa og telst félagið
þá þrátt fyrir næsta málslið hér að framan hafa lokið arðgreiðslu ef það greiðir
þeim sem á útborgunardegi er skráður eigandi hlutabréfa í hlutaskrá eða hefur á
            þeim degi tilkynnt og fært sönnur á eign sína á hlutnum.
32. gr. Nú eiga margir hlut saman og geta þeir þá aðeins beitt réttindum sínum í
                    félaginu með sameiginlegum umboðsmanni.

                V. kafli. Hækkun hlutafjár og áskriftarréttindi.
33. gr. Hluthafafundur einn getur ákveðið hækkun hlutafjár, hvort heldur er með
  áskrift nýrra hluta eða útgáfu jöfnunarhluta, sbr. þó 41. og 43. gr. Hækkun
          hlutafjár má ekki ákveða fyrr en félagið hefur verið skráð.
 Tillaga um hlutafjárhækkun skal liggja frammi til athugunar fyrir hluthafa og
  send þeim eftir þeim reglum sem greinir í 4. mgr. 88. gr. Tillagan skal enn
 fremur lögð fram á hluthafafundi. Ef reikninga síðasta reikningsárs á ekki að
       ræða á sama hluthafafundi skal einnig leggja fram eftirtalin gögn:
        a. Eftirrit reikninga síðasta reikningsárs með áritun um afgreiðslu
     aðalfundar og eftirrit endurskoðunarskýrslu varðandi þessa reikninga.
   b. Skýrslu stjórnar þar sem gefnar eru upplýsingar um þau atriði sem verulegu
 máli skipta um fjárhagslega stöðu félagsins og breytingum hafa tekið eftir að
                            reikningar voru gerðir.
             c. Umsögn endurskoðenda um fyrrgreinda skýrslu stjórnar.
Í fundarboði til hluthafafundar, þar sem taka skal ákvörðun um hækkun hlutafjár,
  skulu vera upplýsingar um áskriftarrétt hluthafa eða annarra, sbr. 34. gr.,
  ásamt upplýsingum um hvernig þeir er áskriftarrétt hafa skuli bera sig að ef
þeir vilja notfæra sér áskriftarréttinn. Ef víkja á frá áskriftarrétti hluthafa
  skal gera grein fyrir ástæðum, svo og rökstyðja tillögur um áskriftargengi.
  34. gr. Við hækkun hlutafjár eiga hluthafar rétt til að skrá sig fyrir nýjum
  hlutum í réttu hlutfalli við hlutaeign sína. Í hlutafélögum, sem ekki leggja
  hömlur á viðskipti með hlutabréf milli aðila, geta hluthafar framselt öðrum
   aðilum áskriftarrétt sinn að einhverju leyti eða í heild en þó einungis að
   heilum hlutum. Nú notar eða framselur, sbr. 2. málsl., einhver hinna eldri
   hluthafa ekki áskriftarrétt sinn að fullu og eiga þá aðrir eldri hluthafar
          aukinn rétt til áskriftar sem þeir geta ekki framselt öðrum.
Ef um er að ræða fleiri en einn hlutaflokk þar sem atkvæðisréttur ellegar réttur
 til arðs eða úthlutunar af eignum félagsins er mismunandi er unnt í samþykktum
félagsins að veita hluthöfum í þessum flokkum forgangsrétt til að skrá sig fyrir
 hlutum í sínum eigin flokkum. Í slíkum tilvikum geta hluthafar í öðrum flokkum
    fyrst nýtt sér forgangsrétt til áskriftar skv. 1. mgr. að þeim hluthöfum
                         frágengnum er þar greinir frá.
Hluthafafundur getur með því atkvæðamagni, sem kveðið er á um í 93. gr., ákveðið
 að víkja frá þeirri reglu er greinir í 1. mgr., enda sé hluthöfum á engan hátt
mismunað. Án samþykkis þeirra hluthafa, er sæta skerðingu áskriftarréttar síns,
getur hluthafafundur þó ekki ákveðið meira frávik frá áskriftarrétti hluthafa en
  greint er í fundarboði. [Birta skal á kostnað tilkynnanda í Lögbirtingablaði
 aðalefni ákvörðunar hluthafafundar um frávik frá áskriftarrétti hluthafa.]^1)
                             ^1)[34]L. 35/1997, 4. gr.
 35. gr. Hver hluthafi á rétt til að fá áskriftarvottorð fyrir hvert hlutabréf
  sem hann á þar sem greini hvers krafist sé til áskriftar að nýjum hlutum. Ef
hækka á hlutafé með útgáfu jöfnunarhluta á hver hluthafi rétt á að fá vottorð um
                       hlutdeild sína í heildarútgáfunni.
         Skrá skal á hlutabréf að áskriftarvottorð hafi verið gefin út.
 36. gr. Í ákvörðun um hækkun hlutafjár með áskrift nýrra hluta skal taka fram:
        1. Hve mikið hækka skal hlutaféð. Setja má hámark og lágmark fyrir
                                  hækkuninni.
   2. Þann hlutaflokk sem hinir nýju hlutir skulu tilheyra ef í félaginu eru eða
                            skulu vera hlutaflokkar.
   3. Forgangsrétt hluthafa eða annarra til áskriftar að hlutum eða hverjir geti
                         ella skrifað sig fyrir hlutum.
    4. Frest til áskriftar og frest hluthafa til þess að nota forgangsrétt sinn
til áskriftar og skal fresturinn eigi vera skemmri en tvær vikur frá tilkynningu
       til hluthafa um ákvörðun um hækkun hlutafjár, sbr. 2. mgr. 38. gr.
    5. Frest til greiðslu hluta ásamt reglum um hvernig skipta skuli hlutum ef
 þeir sem ekki eiga forgangsrétt hafa skráð sig fyrir meira hlutafé en boðið er
                 út, enda sé skiptingin ekki falin stjórninni.
                        6. Nafnverð hluta og gengi þeirra.
            7. Áætlaðan kostnað félagsins vegna hækkunar hlutafjárins.
 Eigi að vera hömlur á viðskiptum með hina nýju hluti eða hinir nýju hluthafar
  skyldir til að sæta innlausn hluta sinna skal það tekið fram í ákvörðuninni.
    Hinir nýju hlutir skulu veita réttindi í félaginu frá skrásetningardegi
hlutafjárhækkunarinnar, enda sé ekki annað ákveðið í samþykkt hluthafafundar um
                                   hækkunina.
       Í næstu skýrslu stjórnar skal tilgreina raunverulegan kostnað við
                   hlutafjárhækkunina, sbr. 7. tölul. 1. mgr.
 37. gr. Ef hina nýju hluti má greiða með skuldajöfnuði eða á annan hátt en með
        reiðufé skulu reglur settar um það í ákvörðun hluthafafundar um
 hlutafjárhækkunina. Ákvæði 5. gr. og 6.8. gr. skulu gilda um þetta eftir því
                                   sem við á.
    Ákvæði 1. mgr. gilda ekki um hlutafjárhækkun sem á sér stað við samruna
                          hlutafélaga skv. XIV. kafla.
     38. gr. Áskrift nýrra hluta skal gerð á áskriftarskrá sem félagsstjórn
   undirritar. Í áskriftarskrá skal greina ákvörðun hluthafafundar um hækkun
 hlutafjárins. Við áskrift skal leggja fram samþykktir félagsins og gögn þau er
greinir í 2. mgr. 33. gr. Ef um greiðslu hlutafjárins skal fara eftir ákvæðum 1.
mgr. 37. gr. skulu gögn þau, er um ræðir í 2. mgr. 37. gr., einnig lögð fram við
                                  áskriftina.
Þeim hluthöfum eða öðrum, sem hafa forgangsrétt til áskriftar, skal strax eftir
 ákvörðun um hlutafjárhækkun send tilkynning um hana eftir sömu reglum og gilda
um boðun til hluthafafundar, ásamt upplýsingum um nafnverð og gengi hluta þeirra
  er hluthafi á rétt til að kaupa, um frest til áskriftar og um greiðslukjör.
Ef áskrift þeirra sem samkvæmt ákvörðun hluthafafundarins hafa rétt til þess að
  skrá sig fyrir nýjum hlutum fæst á hluthafafundinum að öllum hlutum má ljúka
                  áskrift með skráningu í gerðabók fundarins.
  39. gr. Fari áskrift ekki fram eftir reglum 38. gr. eða áskrift er gerð með
                      fyrirvara skal beita reglum 10. gr.
40. gr. Hafi ekki fengist áskrift fyrir hinu ákveðna lágmarki hlutafjárauka áður
 en áskriftarfrestur er liðinn er niður fallin ákvörðunin um hlutafjárhækkunina
     og skuldbinding þeirra hluthafa er þegar hafa skráð sig fyrir hlutum.
Hafi áskrift fengist fyrir hinu ákveðna lágmarki hlutafjárauka á réttum tíma og
   minnst fjórðungur hans verið greiddur, að viðbættu því sem greiða á umfram
  nafnverð, skal tilkynna hlutafélagaskrá hlutafjárupphæð þá sem áskrift hefur
fengist fyrir, stjórnin hefur samþykkt og ekki ógilt samkvæmt ákvæðum 19. gr. og
þá fjárhæð sem þegar hefur verið greidd fyrir hlutina. Ef tilkynning hefur ekki
verið gerð innan árs frá því ákvörðun var tekin eða ef skráningar er synjað eiga
                              reglur 1. mgr. við.
 Ef áskrift hluta er gerð á grundvelli verðbréfa sem gefa rétt til áskriftar að
hlutum (áskriftarréttindi), frestur til áskriftarinnar samkvæmt áskriftarskrá er
      lengri en eitt ár, áskrift hefur fengist fyrir hinu ákveðna lágmarki
 hlutafjárhækkunarinnar og minnst fjórðungur hennar verið greiddur, að viðbættu
  því sem greiða á umfram nafnverð, skal félagsstjórn innan mánaðar frá lokum
 hvers reikningsárs tilkynna hlutafélagaskrá hversu mikil hlutafjárhækkun hefur
farið fram á árinu. Ef tilkynning hefur ekki verið gerð innan mánaðar frá lokum
 áskriftarfrests eða skráningar er synjað eiga reglur 1. mgr. við eftir því sem
við á. Stjórnin getur gert nauðsynlegar breytingar á samþykktum félagsins vegna
 hlutafjárhækkunarinnar. Þegar skráning hefur farið fram telst hlutaféð hækkað
                       sem samsvarar innborguðu hlutafé.
41. gr. Með ákvæðum í samþykktum félags má heimila stjórninni að hækka hlutaféð
                            með áskrift nýrra hluta.
Í samþykktum skal þá taka fram um hámark þeirrar fjárhæðar sem stjórn er heimilt
að hækka hlutaféð, um frest til notkunar þessarar heimildar, sem þó má eigi fara
 fram úr fimm árum, og um þau atriði sem um getur í 2. og 3. tölul. 1. mgr., 2.
mgr. og 3. mgr. 36. gr. Ef heimilt er að hækkunin sé gerð að nokkru eða öllu án
                greiðslu í reiðufé skal þess getið í samþykktum.
42. gr. Breytingar á samþykktum, sem leiðir af hlutafjárhækkun skv. 41. gr., má
     stjórnin gera, svo fremi að ekki séu í sambandi við ákvörðun um hækkun
               hlutafjárins gerðar aðrar breytingar á samþykktum.
 Þeim hluthöfum, sem hafa forgangsrétt til áskriftar, skal strax eftir ákvörðun
stjórnar um hlutafjárhækkun send tilkynning um það eftir sömu reglum og gilda um
boðun til hluthafafundar ásamt upplýsingum um hvernig þeir skuli bera sig að ef
              þeir vilja nota sér forgangsrétt sinn til áskriftar.
 Áskriftarskráin skal hafa að geyma upplýsingar þær sem um ræðir í 2. mgr. 41.
gr. ásamt ákvörðun stjórnarinnar um áskriftarfrest, greiðslu, nafnverð hluta og
 gengi þeirra, sbr. 4.7. tölul. 1. mgr. og 4. mgr. 36. gr. Að öðru leyti skal
      við áskriftina beita reglum 35. og 37.40. gr., eftir því sem við á.
 43. gr. Hækkun hlutafjár með útgáfu jöfnunarhlutabréfa getur farið fram á þann
hátt að yfirfærðar séu fjárhæðir sem skv. 99. gr. má greiða sem arð ^1) eða við
            yfirfærslu úr lögmæltum varasjóði skv. 3. mgr. 100. gr.
Ákvörðun um hækkun hlutafjár með útgáfu jöfnunarhlutabréfa skal greina hve mikið
hlutafé skal hækka. Þó getur hluthafafundur veitt stjórn félags heimild til þess
að ákveða útgáfu jöfnunarhlutabréfa á yfirstandandi reikningsári um fjárhæð sem
nemur allt að tilteknu hámarki. Ákvæði 2. tölul. 1. mgr., 2. mgr. og 3. mgr. 36.
                           gr. gilda um ákvörðunina.
Um breytingar á samþykktum vegna útgáfu jöfnunarhlutabréfa gilda ákvæði 1. mgr.
                                    42. gr.
     Hlutafjárhækkun þessi er ekki gild fyrr en ákvörðun hefur verið skráð.
                             ^1)[35]L. 39/2003, 2. gr.
     44. gr. Séu liðin fimm ár frá skráningu hlutafjárhækkunar vegna útgáfu
 jöfnunarhlutabréfa og sá er rétt á til slíkra bréfa hefur ekki komið fram með
 kröfu um að fá bréfin afhent getur stjórnin með tilkynningu í Lögbirtingablaði
 skorað á þá er hlut eiga að máli að sækja bréf sín innan sex mánaða. Þegar sá
frestur er liðinn og hluthafi hefur ekki snúið sér til félagsins getur stjórnin
 selt bréfin fyrir milligöngu aðila sem að lögum er heimilt að versla með slík
bréf á kostnað hluthafans. Söluverð bréfa þessara, að frádregnum kostnaði, skal
   teljast eign hluthafans, en hafi hann ekki vitjað þess innan fimm ára frá
                    söludegi rennur fé þetta til félagsins.
45. gr. Hluthafafundur getur ákveðið útgáfu áskriftarréttinda, enda ákveði hann
        samtímis í samræmi við 33.37. gr. nauðsynlega hlutafjárhækkun.
       Í ákvörðun hluthafafundar skal setja nánari skilyrði fyrir útgáfu
áskriftarréttindanna, m.a. ákveða hámark þeirrar hlutafjárhækkunar sem skrifa má
    sig fyrir á grundvelli áskriftarréttindanna og í hvaða hlutaflokki nýju
 hlutirnir skuli vera. Enn fremur skal tekið fram í ákvörðun hluthafafundarins
  hvernig háttað sé nýtingu áskriftarréttindanna og hver staða rétthafa sé ef
      hlutafé er hækkað, lækkað, gefin eru út breytanleg skuldabréf eða ný
 áskriftarréttindi eða félagsslit verða, þar á meðal með samruna eða skiptingu,
áður en unnt er að neyta áskriftarréttarins. Að því er varðar ákvörðun um útgáfu
  áskriftarréttinda og rétt til áskriftar að þeim gilda ákvæði 33. og 34. gr.,
fyrri hluti 3. tölul. og 4.7. tölul. 1. mgr., svo og 4. mgr., 36. gr., auk 38.
                            gr. eftir því sem við á.
  Ákvörðun hluthafafundar skal taka upp í samþykktir félags. Þegar frestur til
áskriftar að hlutafjárhækkun er á enda runninn getur félagsstjórn fellt ákvæðið
                                úr samþykktunum.
      46. gr. Hluthafafundur getur heimilað félagsstjórn að ákveða útgáfu
  áskriftarréttinda enda ákveði hann samtímis í samræmi við 41. gr. að heimila
  félagsstjórn að framkvæma nauðsynlega hlutafjárhækkun. Heimild má veita einu
  sinni eða oftar, þó eigi til lengri tíma en fimm ára í senn, og má fjárhæðin
 eigi vera hærri en nemur helmingi hlutafjár á ákvörðunardegi. Heimildina skal
                        taka upp í samþykktir félagsins.
      Í samþykktunum skal greina lokadag tímabilsins skv. 1. mgr., hámark
hlutafjárhækkunar á grundvelli áskriftarréttindanna og þann hlutaflokk sem hinir
nýju hlutir skulu tilheyra. Þar eð ákvæði 34. gr. gilda eftir því sem við á skal
  enn fremur greina frá ákvörðun hluthafafundar um hugsanleg frávik frá rétti
           eldri hluthafa til að skrifa sig fyrir áskriftarréttindum.
 Ef félagsstjórn notar heimild sína skal hún setja nánari skilyrði fyrir útgáfu
      áskriftarréttinda, m.a. ákveða hámark hlutafjárhækkunar á grundvelli
áskriftarréttindanna og í hvaða hlutaflokki nýju hlutirnir skuli vera. Að því er
 varðar ákvörðun félagsstjórnar um útgáfu áskriftarréttinda gilda ákvæði 4.7.
 tölul. 1. mgr., svo og 4. mgr., 36. gr., 38. gr. og 2. málsl. 2. mgr. 45. gr.
                              eftir því sem við á.
 Ákvörðun félagsstjórnar skal taka upp í samþykktir félags. Getur stjórnin gert
        þær breytingar á samþykktunum sem nauðsynlegar eru skv. 3. mgr.

                  VI. kafli. Lántaka með sérstökum skilyrðum.
47. gr. Hluthafafundur getur ákveðið með þeim meiri hluta atkvæða sem krafist er
til breytinga á samþykktum að félagið taki skuldabréfalán er veiti lánardrottni
      rétt til þess að breyta kröfu sinni á hendur félaginu í hluti í því.
 Í samþykkt hluthafafundar skv. 1. mgr. skal taka fram um lánskjör og reglur um
 breytingu kröfunnar í hluti í félaginu. Þar skal einnig kveða á um réttarstöðu
     lánardrottins ef hlutafé er hækkað, lækkað, gefin eru út ný breytanleg
 skuldabréf eða áskriftarréttindi eða félagi er slitið, þar á meðal með samruna
      eða skiptingu, áður en kröfunni er breytt í hluti. Um ákvörðunina og
 forgangsrétt til áskriftar gilda ákvæði 33.35. gr., 1.5. tölul. 1. mgr., 2.
                     mgr. og 3. mgr. 36. gr. og 37.38. gr.
Í samþykkt skv. 1. mgr. skal hluthafafundur veita stjórn félags heimild til þess
 að hækka hlutafé um þá fjárhæð sem leiðir af breytingu skuldabréfanna í hluti.
  Samþykkt hluthafafundar skal taka upp í samþykktir félags. Þegar frestur til
  lántöku er á enda runninn getur félagsstjórn fellt ákvæðið úr samþykktunum.
Ef fjárhæð sú, sem greidd er fyrir skuldabréf, er lægri en nafnverð þess hlutar
 eða hluta sem breyta má skuldabréfinu í samkvæmt lánskjörum má breytingin því
 aðeins fara fram að mismunurinn sé greiddur félaginu eða jafnaður með frjálsu
                                 eigin fé þess.
  48. gr. Hluthafafundur getur heimilað félagsstjórn að taka skuldabréfalán er
veiti lánardrottni rétt til þess að breyta kröfu sinni á hendur félaginu í hlut
í því enda ákveði hann samtímis í samræmi við 41. gr. að heimila félagsstjórn að
framkvæma nauðsynlega hlutafjárhækkun. Heimild má veita einu sinni eða oftar, þó
  eigi til lengri tíma en fimm ára í senn, og má fjárhæðin eigi vera hærri en
nemur helmingi hlutafjár á ákvörðunardegi. Heimildina skal taka upp í samþykktir
                                   félagsins.
   Í samþykktum skal greina lokadag tímabilsins skv. 1. mgr., hámarksfjárhæð
lánsins og með hliðsjón af beitingu 36. gr. eftir því sem við á hugsanleg frávik
frá forgangsrétti fyrri hluthafa til áskriftar vegna lánsins. Sé unnt að greiða
      lán með öðrum hætti en í reiðufé skal taka það fram í samþykktunum.
 Um samþykkt félagsstjórnar til töku lánsins gilda ákvæði 1.5. tölul. 1. mgr.,
svo og 2.3. mgr., 36. gr., 37.38. gr. og 1. og 2. málsl. 2. mgr. 47. gr. eftir
                                 því sem við á.
 Ákvörðun félagsstjórnar skal taka upp í samþykktir félagsins og getur stjórnin
                                  breytt þeim.
  Um breytingu skuldabréfs í hluti gildir 4. mgr. 47. gr. eftir því sem við á.
   49. gr. Samþykkt skv. 47. og 48. gr. skal tilkynna innan tveggja vikna til
hlutafélagaskrár. Í tilkynningu skal greina fjárhæð þá sem hækka má hlutaféð um
            og innan hvaða frests breyta verður skuldabréfi í hluti.
Þegar frestur skv. 1. mgr. er liðinn skal stjórn félagsins þegar í stað tilkynna
  hlutafélagaskránni hversu mörgum skuldabréfum hefur verið breytt í hluti. Ef
  fresturinn er lengri en eitt ár skal stjórnin eigi síðar en mánuði eftir lok
hvers reikningsárs tilkynna hversu mörgum skuldabréfum hafi verið breytt í hluti
á árinu. Þegar tilkynning um breytinguna hefur verið skráð telst hlutaféð hækkað
            um fjárhæð er nemur samanlögðu nafnverði þessara hluta.
  Breytingar á samþykktum, sem leiðir af hlutafjárhækkuninni, má félagsstjórn
                                     gera.
50. gr. Hluthafafundur eða félagsstjórn að fenginni heimild hluthafafundar getur
 ákveðið að taka lán gegn skuldabréfum með vöxtum sem miðast að öllu leyti eða
  hluta við þann arð sem greiddur er hluthöfum eða við árságóða, enda sé gætt
                  ákvæða laga og fyrirmæla um vaxtaákvarðanir.
Heimild til handa félagsstjórn má veita einu sinni eða oftar, þó eigi til lengri
                            tíma en fimm ára í senn.

                         VII. kafli. Lækkun hlutafjár.
   51. gr. Þegar frá er skilin hlutafjárlækkun eftir reglum 54. gr. má aðeins
 hluthafafundur taka ákvörðun um lækkun hlutafjár. Slíka ákvörðun má ekki taka
fyrr en félagið hefur verið skráð. Í fundarboði skal m.a. greina frá ástæðum til
                  lækkunarinnar og hvernig hún á að fara fram.
Ákvæði 2. mgr. 33. gr. gilda, eftir því sem við á, um ákvarðanir varðandi lækkun
hlutafjár. Í ákvörðun skal taka fram þá fjárhæð sem lækka skal hlutafé um ásamt
 upplýsingum um hvernig ráðstafa skuli lækkunarfénu, en því má ráðstafa þannig:
             1. Til jöfnunar taps sem ekki verður jafnað á annan hátt.
                           2. Til greiðslu til hluthafa.
                   3. Til afskriftar á greiðsluskyldu hluthafa.
      4. Til að leggja í sérstakan sjóð sem aðeins má nota samkvæmt ákvörðun
                                hluthafafundar.
   Hluthafafundur getur því aðeins tekið ákvörðun um lækkun hlutafjár í þeim
 tilgangi er greinir í 2., 3. og 4. tölul. 2. mgr. að stjórnin beri fram slíka
 tillögu eða samþykki slíka tillögu. Eftir hlutafjárlækkunina skulu vera fyrir
     hendi eignir, er svara a.m.k. til hlutafjárins og lögmæltra varasjóða.
Ef greiða á af eignum félags hærri fjárhæð en sem nemur lækkunarfjárhæðinni skal
þess getið bæði í ákvörðuninni og áskorun skv. 53. gr. ásamt þeirri fjárhæð sem
                                   umfram er.
 Ákvörðun um lækkun hlutafjár skal tilkynnt til hlutafélagaskrár í samræmi við
 reglur XVII. kafla. Ef ekki er tilkynnt á réttum tíma, sbr. 1. mgr. 149. gr.,
                          fellur ákvörðunin úr gildi.
 52. gr. Ef ráðstafa á allri lækkunarfjárhæðinni til jöfnunar á tapi skal strax
    tilkynnt að hlutafjárlækkun hafi farið fram. Næstu þrjú ár frá skráningu
    þessarar tilkynningar má ekki ákveða hærri arðgreiðslu en sem nemur tíu
  hundraðshlutum hlutafjárins árlega nema hlutaféð hafi aftur verið hækkað um
    fjárhæð er svarar til lækkunarinnar eða ákvæða 53. gr. hefur verið gætt.
   53. gr. Ef ráðstafa á lækkunarfjárhæðinni að nokkru leyti eða öllu í þeim
 tilgangi er greinir í 2., 3. og 4. tölul. 2. mgr. 51. gr. skal, nema hlutaféð
hækki um leið um samsvarandi fjárhæð, birta tvisvar í Lögbirtingablaðinu áskorun
  til kröfuhafa félagsins um að tilkynna kröfur sínar til félagsstjórnar innan
  tveggja mánaða frá fyrstu birtingu áskorunarinnar. Svo fremi sem tilkynntar,
   gjaldfallnar kröfur ekki eru greiddar og sett fullnægjandi trygging fyrir
         greiðslu ógjaldfallinna eða umdeildra krafna má ekki framkvæma
  hlutafjárlækkunina. [Rísi ágreiningur milli félags og kröfuhafa um það hvort
framboðin trygging sé nægileg geta hlutaðeigandi, innan tveggja vikna frá því að
   tryggingin er boðin fram, lagt málið fyrir héraðsdóm á heimilisvarnarþingi
                                 félagsins.]^1)
  Sanni félag að það eigi fyrir skuldum er [ráðherra]^1) heimilt að veita því
   undanþágu frá innköllunarskyldu skv. 1. mgr. ef ljóst þykir að kröfuhafar
                        félagsins bíði ekki af því tjón.
Með tilkynningu um lækkun hlutafjár skal, auk nauðsynlegra sönnunargagna, fylgja
  yfirlýsing, undirrituð af stjórn félags og endurskoðendum, um að skuldir við
lánardrottna félagsins séu því ekki til fyrirstöðu að hlutafjárlækkun geti farið
                                     fram.
 Ef tilkynning um framkvæmd lækkunar hlutafjár hefur ekki borist innan árs frá
því að ákvörðunin var skráð missir hún gildi sitt og tilkynning sú, sem gerð var
              skv. 5. mgr. 51. gr., skal afmáð úr hlutafélagaskrá.
                             ^1)[36]L. 41/1997, 3. gr.
  54. gr. Í samþykktir félags má taka ákvæði um lækkun hlutafjár með innlausn
hluta eftir ákveðnum reglum. Slíka lækkun getur félagsstjórn framkvæmt að því er
snertir hluti sem áskrift hefur fengist að eftir að ákvæðin um lækkun voru tekin
í samþykktirnar. Stjórnin getur samþykkt nauðsynlegar breytingar á samþykktunum
af þessu tilefni. [Hluthafafundur skal þó í öllum tilvikum standa að ákvörðunum
um innlausn eigin hluta félagsins ef fullnægjandi heimild af hans hálfu er ekki
                         fyrir hendi skv. 1. málsl.]^1)
 Að lokinni hlutafjárlækkun skal vera fyrir hendi fjármagn er svari a.m.k. til
      hlutafjárins og þess fjár er lagt hefur verið í lögmælta varasjóði.
      Lækkun hlutafjár getur átt sér stað án innköllunar skv. 53. gr. ef:
       1. Lækkunin á sér stað með ógildingu hluta sem eru að fullu greiddir.
     2. Hlutanna hefur verið aflað án greiðslu eða með greiðslu sem nemur eigi
             hærri fjárhæð en svo að ráðstafa megi henni sem arði.
      3. Fjárhæð, sem svarar til nafnverðs ógiltra hluta, er lögð í sérstakan
                                   varasjóð.
Ákvæði 5. mgr. 51. gr. og 3.4. mgr. 53. gr. gilda um þessa innlausn hluta eftir
                                 því sem við á.
                             ^1)[37]L. 35/1997, 5. gr.

                           VIII. kafli. Eigin hlutir.
 55. gr. Hlutafélag má ekki gegn endurgjaldi eignast eigin hluti með kaupum eða
  fá þá að veði ef nafnverð samanlagðra hluta, sem félagið og dótturfélög þess
 eiga í félaginu, er meira en eða mun verða meira en 10% af hlutafénu. Með skal
   telja hluti sem þriðji aðili hefur eignast í eigin nafni en fyrir reikning
                                   félagsins.
   Hluti getur félag aðeins eignast samkvæmt heimild hluthafafundar til handa
 félagsstjórn. Heimildin verður aðeins veitt tímabundið og ekki til lengri tíma
                                en átján mánaða.
  Í heimildinni skal greina [hámarksfjölda hluta]^1) sem félagið má eignast og
lægstu og hæstu fjárhæð sem félagið má reiða fram sem endurgjald fyrir hlutina.
Félagið getur aðeins eignast hluti svo framarlega sem eigið fé þess fer fram úr
 þeirri fjárhæð sem óheimilt er að ráðstafa til úthlutunar á arði. Þegar eigin
 hlutir hafa verið dregnir frá eftir að félagið hefur eignast hluti má hlutaféð
               ekki nema lægri fjárhæð en fjórum milljónum króna.
             Aðeins má afla þeirra hluta sem eru að fullu greiddir.
Ákvæði 1.5. mgr. gilda eftir því sem við á þegar dótturfélag eignast eða tekur
                 að veði hluti í móðurfélagi gegn endurgjaldi.
                             ^1)[38]L. 35/1997, 6. gr.
     56. gr. Hlutafélag getur eignast eigin hluti skv. 55. gr. án heimildar
     hluthafafundar ef slíkt reynist nauðsynlegt til að afstýra verulegu og
                        yfirvofandi tjóni hjá félaginu.
          Í slíku tilviki skal stjórn greina næsta hluthafafundi frá:
                1. Ástæðunum fyrir og markmiðum með öflun hlutanna.
            2. Fjölda og nafnverði þeirra hluta sem félagið eignaðist.
                        3. Hlutfalli hlutanna af hlutafénu.
                4. Endurgjaldi fyrir hlutina sem félagið eignaðist.
 57. gr. Ákvæði 55. gr. standa því ekki í vegi að hlutafélag geti eignast eigin
                                     hluti:
                  1. Sem þátt í að lækka hlutafé skv. VII. kafla.
      2. Á grundvelli lagaskyldu eða dómsúrskurðar til að vernda minni hluta
                                   hluthafa.
        3. Til að uppfylla lögmælta innlausnarskyldu sem hvílir á félaginu.
      4. Við kaup á nauðungarsölu á hlutum, sem eru að fullu greiddir, til að
                         fullnægja kröfu sem félagið á.
58. gr. Hlutafélag má því aðeins eignast eigin hluti án endurgjalds að þeir séu
                               að fullu greiddir.
 Ákvæði 1. mgr. gilda, eftir því sem við á, um hluti sem dótturfélag eignast án
                          endurgjalds í móðurfélaginu.
59. gr. Hluti, sem félag hefur eignast í samræmi við reglur 2.4. tölul. 57. eða
58. gr., skal það láta af hendi þegar unnt er að gera það án tjóns fyrir félagið
    og í síðasta lagi þremur árum eftir öflun þeirra nema samanlagt nafnverð
    félagsins og dótturfélaga þess á hlutum í félaginu fari ekki yfir 10% af
                                   hlutafénu.
 60. gr. Hluti, sem félag hefur eignast andstætt ákvæðum 55.58. gr., skal það
láta af hendi svo fljótt sem auðið er og eigi síðar en sex mánuðum eftir að það
      eignaðist þá. Hafi félagið með sama hætti tekið hlutina að veði skal
                 veðsetningunni aflétt innan loka sama frests.
61. gr. Ef hlutir eru ekki látnir af hendi á réttum tíma skv. 59. og 60. gr. ber
   stjórninni að hlutast til um að lækka hlutaféð sem nemur nafnverði þessara
                            hluta, sbr. VII. kafla.
            62. gr. Hlutafélag má ekki skrá sig fyrir eigin hlutum.
 Hlutir, sem þriðji aðili hefur skráð sig fyrir í eigin nafni en fyrir reikning
          félagsins, teljast skráðir fyrir reikning áskriftaraðilans.
   Þar sem áskrift er andstæð 1. mgr. teljast stofnendur hafa skráð sig fyrir
  hlutum fyrir eigin reikning og skulu þeir bera óskipta ábyrgð á kaupverðinu.
 Sama á við um stjórnarmenn og framkvæmdastjóra þegar um hækkun hlutafjár er að
   ræða. Ákvæði 1. og 2. málsl. gilda þó ekki um stofnendur, stjórnarmenn eða
   framkvæmdastjóra sem sýna fram á að þeir hafi hvorki vitað né mátt vita að
                       áskriftin að hlutunum var ólögleg.
 Ákvæði 1. mgr. gilda, eftir því sem við á, um áskrift dótturfélags að hlutum í
 móðurfélaginu. Stjórn og framkvæmdastjórar dótturfélagsins teljast hafa skráð
           sig fyrir umræddum hlutum á sama hátt og greinir í 3. mgr.

         IX. kafli. Um félagsstjórn, framkvæmdastjóra og fulltrúanefnd.
          63. gr. Í stjórn hlutafélags skulu eiga sæti fæst þrír menn.
  Hluthafafundur kýs stjórn. Í samþykktum er heimilt að veita stjórnvöldum eða
 öðrum rétt til að tilnefna einn eða fleiri stjórnarmenn. Meiri hluti stjórnar
skal þó ætíð kjörinn af hluthafafundi. Þeir stjórnarmenn, sem kosnir eru, skulu
                           allir kosnir á sama fundi.
      Við kjör stjórnar má beita meirihlutakosningu, hlutfallskosningu eða
margfeldiskosningu og skal kosið á milli einstaklinga eða lista með nöfnum eins
                            eða fleiri einstaklinga.
     Ákveða má í samþykktum hvernig stjórnarmenn skulu kjörnir og framkvæmd
                                  kosninganna.
Ef samþykktir kveða ekki á um kosningafyrirkomulag skal kosningin framkvæmd sem
                     meirihlutakosning milli einstaklinga.
    Hafi samþykktir ekki að geyma fyrirmæli um framkvæmd kosninga skulu þær
                              framkvæmdar þannig:
     a. Meirihlutakosning. Sé kosið á milli einstaklinga má nota hvert atkvæði
jafnoft og þeir menn eru margir sem kjósa skal. Séu boðnir fram listar hlýtur sá
                listi, sem fær flest atkvæði, sína menn kjörna.
   b. Hlutfallskosning. Kjósa má milli lista eða einstaklinga. Sé kosið á milli
   lista skal til þess að finna hve margir frambjóðendur hafa náð kosningu af
 hverjum lista skrifa atkvæðatölur listanna, hverja fyrir neðan auðkenni hvers
 lista, þá helming talnanna, þá þriðjung þeirra, þá fjórðung o.s.frv. eftir því
hve marga á að kjósa og hverjum lista getur mest hlotnast þannig að útkomutölur
 þessar standi í röð fyrir hvern lista. Síðan skal marka hæstu útkomutölurnar,
 jafnmargar og kjósa á stjórnarmenn, og fær hver listi jafnmarga menn kosna sem
  hann á af tölum þessum. Séu of fá nöfn á lista til þess að unnt sé að ljúka
 úthlutun stjórnarsæta til hans skal gengið fram hjá þeim lista og úthluta til
   annarra lista eftir sömu reglum og hér hefur verið lýst. Sé kosið á milli
 einstaklinga má hluthafi skipta atkvæðum sínum í hverjum þeim hlutföllum, sem
    hann sjálfur kýs, á jafnmarga menn og kjósa skal eða færri. Ef ekki er á
  atkvæðaseðli getið skiptingar atkvæða á milli þeirra sem þau eru greidd skal
                              þeim skipt að jöfnu.
    c. Margfeldiskosning. Kosið skal á milli einstaklinga. Gildi hvers atkvæðis
 skal margfaldað með fjölda þeirra stjórnarmanna sem kjósa skal og má hluthafi
 skipta atkvæðamagni sínu, þannig reiknuðu, í hverjum þeim hlutföllum, sem hann
sjálfur kýs, á jafnmarga menn og kjósa skal eða færri. Ef ekki er á atkvæðaseðli
 getið skiptingar atkvæða á milli þeirra sem þau eru greidd skal þeim skipt að
                                     jöfnu.
 Ef hluthafar, sem ráða yfir minnst ^1/5 hlutafjárins, krefjast þess skal beita
  hlutfallskosningu eða margfeldiskosningu við kjör stjórnarmanna félagsins. Í
  félögum, þar sem hluthafar eru 200 eða fleiri, geta hluthafar, er ráða yfir
  minnst ^1/10 hlutafjárins, einnig gert slíka kröfu. Krafa um þetta skal hafa
   borist stjórn félagsins minnst fimm dögum fyrir hluthafafund. Nú koma fram
    kröfur frá fleiri en einum hluthafahóp og krafist er bæði hlutfalls- og
            margfeldiskosningar og skal þá beita margfeldiskosningu.
      Umboð stjórnarmanns gildir þann tíma sem til er tekinn í samþykktum.
  Kjörtímabili skal vera lokið við lok aðalfundar, í síðasta lagi fjórum árum
                                 eftir kjörið.
          Ákvæði laganna um stjórnarmenn eiga við um varamenn þeirra.
64. gr. Stjórnarmaður getur hvenær sem er sagt starfa sínum lausum. Tilkynningu
 þar um skal hann senda stjórn félagsins og einnig þeim sem tilnefnt hefur hann
hafi hann ekki verið kjörinn af hluthafafundi. Sá sem kjörið hefur eða tilnefnt
stjórnarmann getur vikið honum frá störfum. Gæta verður þó ákvæða 3.7. mgr. 63.
     gr. ef hlutfalls- eða margfeldiskosning hefur farið fram þannig að til
brottvikningar þurfi meira en ^3/4 atkvæða í þriggja manna stjórn, meira en ^4/5
í fjögurra manna stjórn, meira en ^5/6 í fimm manna stjórn, meira en ^6/7 í sex
   manna stjórn, meira en ^7/8 í sjö manna stjórn, meira en ^8/9 í átta manna
 stjórn, meira en ^9/10 í níu manna stjórn o.s.frv. Hluthafafundur getur ávallt
  vikið frá öllum þeim stjórnarmönnum sem hann kaus og látið stjórnarkjör fara
                                 fram að nýju.
 Ef starfi stjórnarmanns lýkur áður en kjörtímabili er lokið eða hann uppfyllir
ekki lengur skilyrði 66. gr. til þess að geta verið í stjórn og enginn varamaður
  er til þess að koma í hans stað hvílir sú skylda á hinum stjórnarmönnunum að
 efna til kjörs nýs stjórnarmanns fyrir þann tíma sem eftir er af kjörtíma hins
fyrri eða óska eftir tilnefningu. Ef kjörið heyrir undir hluthafafund er þó unnt
að fresta kjöri nýs stjórnarmanns til næsta aðalfundar þar sem stjórnarkjör skal
   fara fram, svo fremi stjórnin sé ákvörðunarbær með þeim stjórnarmönnum og
                           varamönnum sem eftir eru.
 Verði félag án stjórnar skulu þeir sem síðast gegndu stjórnarstörfum formlega
                 skoðast í fyrirsvari uns ný stjórn tekur við.
  65. gr. Stjórn skal ráða einn til þrjá framkvæmdastjóra nema kveðið sé á um
                  fleiri framkvæmdastjóra í samþykktum félags.
Meiri hluta stjórnar skulu mynda menn sem eru ekki framkvæmdastjórar í félaginu.
66. gr. Stjórnarmenn eða framkvæmdastjórar skulu vera lögráða, fjár síns ráðandi
og mega ekki á síðustu þremur árum hafa í tengslum við atvinnurekstur hlotið dóm
    fyrir refsiverðan verknað samkvæmt almennum hegningarlögum eða lögum um
hlutafélög, einkahlutafélög, bókhald, ársreikninga, gjaldþrot eða opinber gjöld.
 Framkvæmdastjórar og minnst helmingur stjórnarmanna skulu vera búsettir hér á
 landi nema ráðherra veiti undanþágu frá því.^1) Búsetuskilyrðið gildir þó ekki
     um ríkisborgara þeirra ríkja sem eru aðilar að samningnum um Evrópska
     efnahagssvæðið enda séu viðkomandi ríkisborgarar búsettir í EES-ríki.
 [Búsetuskilyrðið gildir ekki heldur um ríkisborgara aðildarríkja stofnsamnings
Fríverslunarsamtaka Evrópu sem búsettir eru í aðildarríki stofnsamningsins.]^2)
            Sanna þarf ríkisborgararétt og búsetu í slíkum tilvikum.
                   ^1)Augl. 260/1997. ^2)[39]L. 76/2002, 65. gr.
67. gr. Stjórnarmenn og framkvæmdastjórar skulu, er þeir gerast stjórnarmenn eða
   framkvæmdastjórar, gefa stjórninni skýrslu um hlutaeign sína í félaginu og
 félögum innan sömu samstæðu. Þá skulu þeir síðar gefa skýrslu um kaup og sölu
                             sína á slíkum hlutum.
 Stjórnarmenn og framkvæmdastjórar mega ekki misnota aðstöðu sína í viðskiptum
             með hluti í félaginu eða félögum innan sömu samstæðu.
  68. gr. Félagsstjórn fer með málefni félagsins og skal annast um að skipulag
      félags og starfsemi sé jafnan í réttu og góðu horfi. Félagsstjórn og
                  framkvæmdastjóri fara með stjórn félagsins.
  Framkvæmdastjóri annast daglegan rekstur félagsins og skal í þeim efnum fara
  eftir þeirri stefnu og fyrirmælum sem félagsstjórn hefur gefið. Hinn daglegi
rekstur tekur ekki til ráðstafana sem eru óvenjulegar eða mikils háttar. Slíkar
 ráðstafanir getur framkvæmdastjóri aðeins gert samkvæmt sérstakri heimild frá
  félagsstjórn, nema ekki sé unnt að bíða ákvarðana félagsstjórnar án verulegs
    óhagræðis fyrir starfsemi félagsins. Í slíkum tilvikum skal félagsstjórn
                      tafarlaust tilkynnt um ráðstöfunina.
Félagsstjórn skal annast um að nægilegt eftirlit sé haft með bókhaldi og meðferð
fjármuna félagsins. Framkvæmdastjóri skal sjá um að bókhald félagsins sé fært í
 samræmi við lög og venjur og meðferð eigna félagsins sé með tryggilegum hætti.
                Einungis félagsstjórn getur veitt prókúruumboð.
 69. gr. Þegar samstæða hlutafélaga er mynduð skal stjórn móðurfélags tilkynna
 það stjórn dótturfélags. Stjórn dótturfélags skal gefa móðurfélaginu allar þær
 upplýsingar sem nauðsynlegar eru varðandi mat á fjárhagsstöðu samstæðunnar og
                               starfsemi hennar.
   Móðurfélag skal gefa stjórn dótturfélags upplýsingar um málefni sem skipta
 dótturfélagið máli. Tilkynna skal stjórn dótturfélags fyrirhugaðar ákvarðanir
     sem skipta dótturfélagið máli áður en endanleg ákvarðanataka fer fram.
  70. gr. Félagsstjórn skal kjósa sér formann nema ákveðið sé í samþykktum að
hluthafafundur kjósi formann sérstaklega. Þó skal gæta ákvæða 3.7. mgr. 63. gr.
 um hlutfalls- og margfeldiskosningu. Ef atkvæði eru jöfn ræður hlutkesti. Ekki
          má kjósa framkvæmdastjóra félags sem stjórnarformann í því.
  Formaður kveður til stjórnarfunda og sér til þess að aðrir stjórnarmenn séu
   boðaðir til þeirra. Fund skal og jafnan halda ef einhver stjórnarmanna eða
 framkvæmdastjóri krefst þess. Framkvæmdastjóri á sæti á fundum félagsstjórnar,
   þótt ekki sé hann stjórnarmaður, og hefur þar umræðu- og tillögurétt, nema
                félagsstjórn ákveði annað í einstökum tilvikum.
 Um það sem gerist á stjórnarfundum skal haldin gerðabók sem undirrituð skal af
  þeim er fund sitja. Stjórnarmaður eða framkvæmdastjóri, sem ekki eru sammála
     ákvörðun stjórnar, eiga rétt á að fá sérálit sitt skráð í gerðabókina.
    Félagsstjórn skal setja sér starfsreglur þar sem nánar skal kveðið á um
                        framkvæmd starfa stjórnarinnar.
  71. gr. Félagsstjórn er ákvörðunarbær þegar meiri hluti stjórnarmanna sækir
 fund, svo framarlega sem ekki eru gerðar strangari kröfur í samþykktum félags.
Mikilvæga ákvörðun má þó ekki taka án þess að allir stjórnarmenn hafi haft tök á
    því að fjalla um málið sé þess kostur. Ef stjórnarmaður forfallast vegna
  veikinda, fjarveru o.þ.h. og valinn hefur verið varamaður skal honum veittur
            kostur á þátttöku í stjórnarfundum meðan forföllin vara.
 Einfaldur meiri hluti atkvæða ræður úrslitum á stjórnarfundum, nema samþykktir
kveði á um annað. Í samþykktum má kveða svo á að atkvæði formanns ráði úrslitum
                            þegar atkvæði eru jöfn.
72. gr. Stjórnarmaður eða framkvæmdastjóri mega ekki taka þátt í meðferð máls um
     samningsgerð milli félagsins og þeirra, um málshöfðun gegn þeim eða um
samningsgerð milli félagsins og þriðja manns eða málshöfðun gegn þriðja manni ef
 þeir hafa þar verulegra hagsmuna að gæta sem kunna að fara í bága við hagsmuni
félagsins. Skylt er stjórnarmanni og framkvæmdastjóra að upplýsa um slík atvik.
 73. gr. Í samþykktum má ákveða að auk félagsstjórnar skuli vera fulltrúanefnd.
 Ef fulltrúanefnd er kjörin skal með ákvæðum í samþykktum nánar kveða á um vald
hennar og starfssvið. Hluthafafundur kýs nefndina. Í samþykktum má þó ákveða að
 einn eða fleiri fulltrúanefndarmenn skuli tilnefndir með öðrum hætti, en meiri
           hluti nefndarinnar skal þó ætíð kjörinn af hluthafafundi.
     Minnst fimm menn skulu eiga sæti í fulltrúanefnd. Framkvæmdastjórar og
  stjórnarmenn mega ekki vera í fulltrúanefnd. Í samþykktum skulu vera nánari
                 ákvæði um nefndina og starfstíma nefndarmanna.
       Fulltrúanefndin skal hafa eftirlit með því hvernig félagsstjórn og
  framkvæmdastjóri ráða málum félagsins, svo og láta aðalfundi í té umsögn um
  hvort samþykkja beri ársreikninga félagsins og tillögu stjórnar um ráðstöfun
      hagnaðar. Fulltrúanefnd skal gefa skýrslu um störf sín á aðalfundi.
Ákvæði þau um stjórn og stjórnarmenn í 64., 66.67., 70.72., 79., 104. og 134.
       gr. eiga við um fulltrúanefnd og nefndarmenn, eftir því sem við á.
74. gr. Félagsstjórn kemur fram út á við fyrir hönd félags og ritar firma þess.
Félagsstjórn getur veitt stjórnarmönnum, framkvæmdastjórum eða öðrum heimild til
     að rita firma félagsins, svo framarlega sem öðruvísi er ekki ákveðið í
   samþykktum þess. Ákvæði 66. og 72. gr. eiga við um þá er heimild hafa til
         ritunar firma og ekki eru stjórnarmenn eða framkvæmdastjórar.
    Ritunarréttinn má takmarka á þann hátt að fleiri en einn fari með hann í
        sameiningu. Aðra takmörkun á ritunarrétti er ekki unnt að skrá.
Félagsstjórn getur hvenær sem er afturkallað heimild sem hún hefur veitt til að
                             rita firma félagsins.
 75. gr. Framkvæmdastjóri getur ávallt komið fram fyrir hönd félagsins í málum
             sem eru innan verksviðs hans samkvæmt ákvæðum 68. gr.
76. gr. Félagsstjórn, framkvæmdastjóri og aðrir þeir er hafa heimild til að koma
fram fyrir hönd félagsins mega ekki gera neinar þær ráðstafanir sem bersýnilega
    eru fallnar til þess að afla ákveðnum hluthöfum eða öðrum ótilhlýðilegra
               hagsmuna á kostnað annarra hluthafa eða félagsins.
Félagsstjórn og framkvæmdastjóri mega ekki framfylgja ákvörðunum hluthafafundar
 eða annarra stjórnaraðila félagsins ef ákvarðanirnar eru ógildar vegna þess að
                þær brjóta í bága við lög eða félagssamþykktir.
  77. gr. Ef sá sem kemur fram fyrir hönd félags samkvæmt ákvæðum 74.75. gr.
       gerir löggerning fyrir hönd þess bindur sá gerningur félagið nema:
   1. hann hafi farið út fyrir þær takmarkanir á heimild sinni sem ákveðnar eru
                                í lögum þessum,
     2. hann hafi farið út fyrir takmarkanir á heimild sinni á annan hátt enda
    hafi viðsemjandi vitað eða mátt vita um heimildarskortinn og telja verði
              ósanngjarnt að viðsemjandinn haldi fram rétti sínum.
    Birting tilkynningar skv. 1. mgr. 151. gr. um tilgang félagsins samkvæmt
 samþykktum þess telst ein og sér ekki nægileg sönnun þess að viðsemjandi hafi
    vitað eða mátt vita um heimildarskortinn skv. 2. tölul. 1. mgr. greinar
                                   þessarar.
78. gr. Eftir að kjör eða tilnefning stjórnarmanna eða ráðning framkvæmdastjóra
hefur verið birt í Lögbirtingablaðinu í samræmi við 151. gr. getur félagið ekki
   borið fyrir sig gagnvart þriðja aðila ágalla við kjörið, tilnefninguna eða
      ráðninguna nema félagið sýni fram á að hann hafi vitað um ágallann.
 79. gr. Aðalfundur ákveður árlega laun stjórnarmanna og fulltrúanefndarmanna.
           Félagsstjórn ákveður laun og starfskjör framkvæmdastjóra.

                           X. kafli. Hluthafafundir.
 80. gr. Hluthafafundur fer með æðsta vald í málefnum hlutafélags samkvæmt því
                       sem lög og samþykktir þess ákveða.
 Hluthafar fara með ákvörðunarvald sitt í málefnum félagsins á hluthafafundum.
     Öllum hluthöfum er heimilt að sækja hluthafafund og taka þar til máls.
  81. gr. Hluthafi getur látið umboðsmann sækja hluthafafund fyrir sína hönd.
    Hluthafa er heimilt að sækja fund ásamt ráðgjafa. Ráðgjafi hefur hvorki
            málfrelsi, tillögurétt né atkvæðisrétt á hluthafafundum.
  Umboðsmaður skal leggja fram skriflegt og dagsett umboð. Umboð gildir aldrei
   lengur en fimm ár frá dagsetningu þess. Umboð má hvenær sem er afturkalla.
    82. gr. Hver hlutur veitir atkvæðisrétt. Í félagssamþykktum má ákveða að
 tilteknir hlutir skuli hafa aukið atkvæðagildi og hlutir megi jafnvel vera án
                                atkvæðisréttar.
Í félagssamþykktum má ákveða að enginn geti farið með fyrir sjálfs sín hönd eða
         annarra nema takmarkaðan hluta samanlagðra atkvæða í félaginu.
   Eigin hlutir félags og hlutir, sem dótturfélag á í móðurfélagi, njóta ekki
 atkvæðisréttar. Slíkir hlutir skulu ekki taldir með þegar krafist er samþykkis
allra hluthafa, ákveðins meiri hluta alls hlutafjár eða þess sem farið er með á
                                 hluthafafundi.
Óheimilt er hluthafa sjálfum, með umboðsmanni eða sem umboðsmaður fyrir aðra, að
taka þátt í atkvæðagreiðslu á hluthafafundi um málsókn gegn honum sjálfum eða um
 ábyrgð hans gagnvart félaginu. Sama á við um málsókn gegn öðrum eða um ábyrgð
   annarra ef hluthafi hefur þar verulegra hagsmuna að gæta sem kynnu að vera
                         andstæðir hagsmunum félagsins.
83. gr. Hluthafafund skal halda á heimili félags nema félagssamþykktir kveði svo
 á að fund skuli eða megi halda á öðrum stað. Heimilt er að halda hluthafafund
          annars staðar ef slíkt er nauðsynlegt af sérstökum ástæðum.
   84. gr. Aðalfund skal halda eftir því sem félagssamþykktir ákveða, þó eigi
  sjaldnar en einu sinni á ári og aldrei síðar en innan átta mánaða frá lokum
    hvers reikningsárs. Á aðalfundi skal leggja fram ársreikning og skýrslu
   endurskoðenda eða skoðunarmanna. Í móðurfélagi skal enn fremur leggja fram
                               samstæðureikning.
                       Á aðalfundi skal taka ákvörðun um:
                           a. Staðfestingu ársreiknings.
       b. Hvernig fara skuli með hagnað eða tap félagsins á reikningsárinu.
       c. Önnur þau mál sem heyra undir aðalfund samkvæmt félagssamþykktum.
Ef hluthafar, sem ráða yfir minnst ^1/3 hlutafjárins, krefjast þess skriflega á
aðalfundi skal fresta ákvörðunum um málefni þau, sem greinir í a- og b-liðum 2.
 mgr., til framhaldsaðalfundar sem haldinn skal í fyrsta lagi einum mánuði og í
  síðasta lagi tveimur mánuðum síðar. Frekari frests er ekki unnt að krefjast.
 Félagsstjórn skal sjá um að haldinn verði hluthafafundur innan sex mánaða frá
 því að eigið fé samkvæmt bókum félagsins er orðið minna en helmingur af skráðu
 hlutafé þess. Á hluthafafundinum skal stjórnin gera grein fyrir fjárhagslegri
     stöðu félagsins og ef þörf krefur leggja fram tillögur um nauðsynlegar
                  ráðstafanir, þar á meðal um slit félagsins.
  85. gr. Aukafund skal halda þegar félagsstjórn eða fulltrúanefnd telja þess
   þörf. Boða skal til aukafundar innan 14 daga ef kjörnir endurskoðendur eða
  hluthafar, sem ráða yfir minnst ^1/10 hlutafjárins, enda sé ekki lægra mark
   ákveðið í félagssamþykktum, krefjast þess skriflega og greina fundarefni.
   86. gr. Hver hluthafi á rétt á því að fá ákveðið mál tekið til meðferðar á
 hluthafafundi ef hann gerir skriflega kröfu um það til félagsstjórnar með það
         miklum fyrirvara að unnt sé að taka málið á dagskrá fundarins.
              87. gr. Félagsstjórn annast boðun til hluthafafunda.
 Ef félagið hefur enga starfandi stjórn eða félagsstjórn lætur hjá líða að boða
til hluthafafundar sem halda skal samkvæmt lögum, félagssamþykktum eða ákvörðun
  hluthafafundar skal [ráðherra]^1) láta boða til fundarins ef stjórnarmaður,
    fulltrúanefndarmaður, framkvæmdastjóri, endurskoðandi, skoðunarmaður eða
 hluthafi krefst þess. Umboðsmaður [ráðherra]^1) skal stýra hluthafafundum sem
  [ráðherra]^1) hefur látið boða til, sbr. 3. mgr. 90. gr., og er félagsstjórn
skylt að afhenda honum hlutaskrá, fundargerðabók og endurskoðunarbók félagsins.
 Ríkissjóður greiðir til bráðabirgða kostnað vegna fundarins. Heimilt er þó að
  setja það skilyrði að sá er biður um boðun til fundar setji tryggingu fyrir
   greiðslu kostnaðar. Félagið ber kostnaðinn endanlega. Greiði félagið ekki
  reikning innan þriggja mánaða frá dagsetningu hans glatar fundarbeiðandi þó
              tryggingarfé sínu en á í þess stað kröfu á félagið.
                             ^1)[40]L. 41/1997, 4. gr.
88. gr. Boða skal til hluthafafundar lengst fjórum vikum fyrir fund og, sé ekki
   mælt fyrir um lengri frest í félagssamþykktum, skemmst viku fyrir fund. Sé
    samþykkt að fresta hluthafafundi um meira en fjórar vikur skal boða til
       framhaldsfundarins. Ef gildi ákvörðunar hluthafafundar er samkvæmt
félagssamþykktum háð samþykki tveggja funda skal boðun til síðari fundarins ekki
  fara fram fyrr en fyrri fundurinn hefur verið haldinn. Í því fundarboði skal
                        greina ákvörðun fyrri fundarins.
 Boða skal til funda með þeim hætti sem félagssamþykktir ákveða. Boðun skal þó
  vera skrifleg til allra þeirra hluthafa sem þess hafa óskað og skráðir eru í
      hlutaskrá. Boðun skv. 2. mgr. 38. gr. skal þó alltaf vera skrifleg.
 Í fundarboði skal greina málefni þau sem taka á til meðferðar á hluthafafundi.
  Ef taka á til meðferðar á fundinum tillögu til breytinga á samþykktum félags
                skal greina meginefni tillögunnar í fundarboði.
 Viku fyrir hluthafafund hið skemmsta skal dagskrá, endanlegar tillögur, svo og
  ársreikningur (í móðurfélagi einnig samstæðureikningur), skýrsla stjórnar og
   skýrsla endurskoðenda eða skoðunarmanna sé um aðalfund að ræða, lögð fram
  hluthöfum til sýnis á skrifstofu félags og samtímis send sérhverjum skráðum
                            hluthafa sem þess óskar.
 89. gr. Mál, sem hafa ekki verið greind í dagskrá hluthafafundar, er ekki unnt
 að taka til endanlegrar úrlausnar á fundinum nema með samþykki allra hluthafa
 félagsins en gera má um þau ályktun til leiðbeiningar fyrir félagsstjórn. Þótt
 máls hafi ekki verið getið í dagskrá er það því ekki til fyrirstöðu að ákveðið
sé að boða til aukafundar til að fjalla um málið, auk þess sem aðalfundur getur
 ávallt afgreitt mál sem skylt er að taka þar til meðferðar samkvæmt lögum eða
                               félagssamþykktum.
 90. gr. Hluthafafundi stýrir fundarstjóri. Fundurinn kýs fundarstjóra úr hópi
         hluthafa eða annarra, nema félagssamþykktir kveði á um annað.
 Formaður félagsstjórnar eða annar, sem stjórnin nefnir til, setur hluthafafund
                        og stjórnar kjöri fundarstjóra.
      Sé boðað til hluthafafundar skv. 2. mgr. 87. gr. ákveður umboðsmaður
                          [ráðherra]^1) fundarstjóra.
   Þegar fundur hefur verið settur skal gerð skrá yfir hluthafa og umboðsmenn
  hluthafa er fund sækja til þess að ljóst sé hversu mörgum hlutum og atkvæðum
  hver þeirra ræður yfir. Skrá þessi skal notuð þar til hluthafafundur kann að
                                 breyta henni.
     Fundarstjóri skal láta kjósa fundarritara sem heldur fundargerðabók. Í
       fundargerðabók skal skrá ákvarðanir hluthafafundar ásamt úrslitum
    atkvæðagreiðslna. Skrá yfir viðstadda hluthafa og umboðsmenn skal færð í
fundargerðabók eða fylgja henni. Fundargerð skal lesa upphátt fyrir fundarlok og
skrá þar athugasemdir ef fram koma. Fundarstjóri og fundarritari skulu undirrita
                                fundargerðabók.
 Í síðasta lagi fjórtán dögum eftir hluthafafund skulu hluthafar eiga aðgang að
   fundargerðabók eða staðfestu endurriti fundargerða á skrifstofu félagsins.
              Fundargerðabók skal varðveitt með tryggilegum hætti.
                             ^1)[41]L. 41/1997, 5. gr.
 91. gr. Þegar hluthafi krefst þess og slíkt má verða án tjóns fyrir félagið að
    mati félagsstjórnar skulu félagsstjórn og framkvæmdastjóri leggja fram á
hluthafafundi upplýsingar um þau málefni, sem skipta máli um mat á ársreikningi
félagsins og stöðu þess að öðru leyti eða áhrif geta haft á afstöðu hluthafa til
  mála, er ákvörðun á að taka um á fundinum. Upplýsingaskyldan á einnig við um
                samband félagsins við félög innan sömu samstæðu.
 Ef upplýsingar eru ekki tiltækar á hluthafafundi skulu hluthafar innan fjórtán
daga þar frá eiga aðgang að skriflegum upplýsingum hjá félaginu og einnig skulu
                 þær sendar þeim hluthöfum er þess hafa óskað.
   92. gr. Einfaldur meiri hluti atkvæða ræður úrslitum á hluthafafundi, nema
    öðruvísi sé mælt í lögum eða félagssamþykktum. Nú verða atkvæði jöfn við
 kosningar í félaginu, og ræður þá hlutkesti úrslitum, nema annað sé ákveðið í
                               félagssamþykktum.
93. gr. Ákvörðun um breytingu félagssamþykkta í öðrum tilvikum en þeim sem nefnd
     eru í 19., 40., 42., 43., 45., 46., 49., 54. og 124. gr. skal tekin á
  hluthafafundi. Ákvörðun verður því aðeins gild að hún hljóti samþykki minnst
^2/3 hluta greiddra atkvæða, svo og samþykki hluthafa sem ráða yfir minnst ^2/3
    hlutum þess hlutafjár sem farið er með atkvæði fyrir á hluthafafundinum.
Ákvörðun skal að öðru leyti uppfylla frekari fyrirmæli er félagssamþykktir kunna
                að kveða á um, auk hinna sérstöku ákvæða 94. gr.
Samþykkt um breyting á samþykktum hlutafélags skal tilkynnt til hlutafélagaskrár
  þegar í stað og eigi öðlast breytingin gildi fyrr en hún hefur verið skráð.
   94. gr. Samþykki allra hluthafa þarf til þess að ákvarðanir um eftirtaldar
                  breytingar á félagssamþykktum verði gildar:
     1. Að skerða rétt hluthafa til arðgreiðslu eða til annarrar úthlutunar úr
               hendi félagsins, öðrum en hluthöfum til hagsbóta.
               2. Að auka skuldbindingar hluthafa gagnvart félaginu.
    3. Að takmarka heimild hluthafa til meðferðar á hlutum sínum eftir ákvæðum
 22. og 23. gr. eða skylda hluthafa til að þola lausn á hlutum sínum án þess að
                         um slit félagsins sé að ræða.
Ákvörðun um breyting á félagssamþykktum, sem skerðir rétt hluthafa til arðs eða
annarrar greiðslu af eignum félagsins án þess þó að 1. tölul. 1. mgr. eigi við,
   er því aðeins gild að hluthafar, sem ráða yfir meiru en ^9/10 hlutum þess
hlutafjár sem farið er með atkvæði fyrir á hluthafafundi, gjaldi henni jákvæði.
   Ákvörðun um breyting á félagssamþykktum, sem raska réttarsambandinu milli
 hluthafa, er því aðeins gild að þeir hluthafar, sem sæta eiga réttarskerðingu,
  gjaldi henni jákvæði. Nú eru fleiri en einn hlutaflokkur í félaginu og er þá
 unnt að gera breytingu á félagssamþykktum sem veldur röskun á réttarsambandinu
milli hlutaflokkanna ef hluthafar, sem eiga meira en ^9/10 hluta hlutafjár þess
  hlutaflokks er sæta skal skerðingu og farið er með atkvæði fyrir á fundi og
    meira en helming þess hlutaflokks í heild, gjalda breytingunni jákvæði.
95. gr. Hluthafafundur má ekki taka ákvörðun sem bersýnilega er fallin til þess
 að afla ákveðnum hluthöfum eða öðrum ótilhlýðilegra hagsmuna á kostnað annarra
                            hluthafa eða félagsins.
  96. gr. Hluthafi, stjórnarmaður eða framkvæmdastjóri getur höfðað mál vegna
ákvörðunar hluthafafundar sem hefur verið tekin með ólögmætum hætti eða brýtur í
                  bága við lög þessi eða samþykktir félagsins.
 Mál skal höfða innan þriggja mánaða frá því að ákvörðun var tekin, ella telst
                                   hún gild.
                         Ákvæði 2. mgr. eiga ekki við:
       a. Þegar ákvörðunin er ólögleg, jafnvel með samþykki allra hluthafa.
      b. Þegar krafist er samþykkis allra eða tiltekinna hluthafa til þess að
            ákvörðun öðlist gildi og slíkt samþykki er ekki fengið.
    c. Þegar boðun til hluthafafundar hefur ekki farið fram eða reglna þeirra,
      sem um fundarboðun gilda, hefur í verulegum atriðum ekki verið gætt.
       d. Þegar sá hluthafi, sem höfðað hefur mál, eftir að frestur sá, sem
tiltekinn er í 2. mgr., er útrunninn, en þó innan tveggja ára, eftir að ákvörðun
  var tekin, hefur haft frambærilega ástæðu til að draga málshöfðun og beiting
                  ákvæða 2. mgr. yrði bersýnilega ósanngjörn.
 Nú verða úrslit í dómsmáli þau að ákvörðun hluthafafundar telst ógild, og skal
 þá ómerkja ákvörðunina eða breyta henni. Breyting á ákvörðun hluthafafundar er
 þó einungis unnt að gera að þess sé krafist og það sé á færi dómsins að ákveða
 hvers efnis ákvörðunin hefði réttilega átt að vera. Dómur í slíku máli bindur
             einnig þá hluthafa er ekki hafa staðið að málshöfðun.
   Endurrit dóma í slíkum málum skal senda til hlutafélagaskrár og þar skráð
                     niðurstaða þeirra ef ástæða þykir til.

                        XI. kafli. Sérstakar rannsóknir.
97. gr. Hluthafi getur á aðalfundi eða á öðrum hluthafafundi, þar sem málið er á
   dagskrá, komið fram með tillögu um að fram fari rannsókn á stofnun félags,
  tilgreindum atriðum varðandi starfsemi þess eða ákveðnum þáttum bókhalds eða
  ársreiknings. Hljóti tillagan fylgi hluthafahóps sem ræður yfir minnst ^1/4
  hlutafjárins getur hluthafi í síðasta lagi einum mánuði frá lokum fundarins
   farið þess á leit við [ráðherra]^1) að [hann]^1) tilnefni rannsóknarmenn.
Tilmælin skal taka til greina, svo framarlega sem [ráðherra]^1) telur nægilegar
 ástæður til þeirra. [Ráðherra]^1) skal gefa stjórn félagsins og endurskoðendum
  þess, og þegar við á þeim sem málið varðar, tækifæri til að láta í ljós álit
  sitt um kröfuna áður en [hann]^1) tekur ákvörðun sína. [Ráðherra]^1) ákveður
fjölda rannsóknarmanna, en meðal þeirra skulu vera bæði löggiltur endurskoðandi
                                og lögfræðingur.
      Ákvæði laga um ársreikninga um hæfisskilyrði, aðstöðu, fundarsetu og
       upplýsingagjöf til endurskoðenda eða skoðunarmanna gilda einnig um
                      rannsóknarmenn eftir því sem við á.
Rannsóknarmennirnir skulu gefa skriflega skýrslu til hluthafafundar. Þeir skulu
      fá greidda þóknun frá félaginu og skal hún ákveðin af [ráðherra].^1)
Skýrsla rannsóknarmanna skal liggja frammi til sýnis fyrir hluthafa á skrifstofu
               félagsins í skemmsta lagi viku fyrir hluthafafund.
                             ^1)[42]L. 41/1997, 6. gr.

                   XII. kafli. Arðsúthlutun, varasjóðir o.fl.
98. gr. Óheimilt er að úthluta af fjármunum félagsins til hluthafa nema það fari
 fram eftir reglum um úthlutun arðs, sem endurgreiðsla vegna lækkunar hlutafjár
                      eða varasjóðs eða vegna félagsslita.
  99. gr. Einungis er heimilt að úthluta sem arði hagnaði samkvæmt samþykktum
ársreikningi síðasta reikningsárs, yfirfærðum hagnaði frá fyrri árum og frjálsum
sjóðum eftir að dregið hefur verið frá tap sem ekki hefur verið jafnað og það fé
  sem samkvæmt lögum eða félagssamþykktum skal lagt í varasjóð eða til annarra
                                   þarfa. ^1)
   Í móðurfélagi er óheimilt að úthluta það miklum arði að andstætt sé góðum
      rekstrarvenjum með tilliti til fjárhagsstöðu samstæðunnar, enda þótt
                         arðsúthlutun sé annars heimil.
                             ^1)[43]L. 35/1997, 7. gr.
100. gr. Minnst tíu hundraðshluta þess hagnaðar, sem ekki fer til þess að jafna
 hugsanlegt tap fyrri ára og ekki er lagt í aðra lögbundna sjóði, skal leggja í
 varasjóð uns hann nemur tíu hundraðshlutum hlutafjárins. Þegar því marki hefur
verið náð skulu framlög vera minnst fimm hundraðshlutar þar til sjóðurinn nemur
  einum fjórða hluta hlutafjárins. Í félagssamþykktum er unnt að mæla fyrir um
                           skyldu til hærri framlaga.
Ef félagi hefur verið greitt meira en nafnverð fyrir hluti þegar það var stofnað
  eða hlutafé þess hækkað skal fé það, sem greitt var umfram nafnverð, [fært á
 yfirverðsreikning innborgaðs hlutafjár samkvæmt lögum um ársreikninga],^1) að
 frádregnum kostnaði af stofnun félagsins eða hækkun hlutafjárins. Einnig skal
 lagt í varasjóð það fé sem félagið hefur fengið vegna sölu hlutabréfa skv. 44.
                                      gr.
   Heimilt er að nota varasjóð til að jafna tap sem ekki er unnt að jafna með
    færslu úr öðrum sjóðum. Nú nemur varasjóður meiru en einum fjórða hluta
  hlutafjárins og er þá heimilt að nota upphæð þá, sem umfram er, til þess að
       hækka hlutaféð eða, sé fyrirmæla 53. gr. gætt, til annarra þarfa.
                             ^1)[44]L. 39/2003, 3. gr.
 101. gr. Hluthafafundur tekur ákvörðun um úthlutun arðs eftir að félagsstjórn
 hefur lagt fram tillögur um það efni. Ekki má ákveða að úthluta meiri arði en
                     félagsstjórn leggur til eða samþykkir.
 Hluthafar, sem eiga samtals minnst ^1/10 hluta hlutafjárins, eiga á aðalfundi
  kröfu til þess, sé krafan tilkynnt félagsstjórn samkvæmt ákvæðum 86. gr., að
   aðalfundur taki ákvörðun um að úthluta sem arði fjárhæð sem nemur allt að
 fjórðungi þess sem eftir stendur af árshagnaði þegar tap fyrri ára hefur verið
  jafnað og það dregið frá sem samkvæmt lögum eða félagssamþykktum skal lagt í
 varasjóð eða sem af öðrum ástæðum er ekki unnt að úthluta sem arði. Þó er ekki
unnt að krefjast þess að meiru sé úthlutað en sem nemur tveim hundraðshlutum af
                              eigin fé félagsins.
Gjalddagi arðs skal ekki vera síðar en sex mánuðum eftir að ákvörðun um úthlutun
                            hans hefur verið tekin.
102. gr. Ef greiðsla til hluthafa hefur farið fram andstætt ákvæðum laga þessara
 skal hann endurgreiða það sem hann hefur við tekið, með vöxtum er séu jafnháir
hæstu vöxtum á almennum sparisjóðsreikningum, sbr. 1. mgr. 17. gr. Þetta gildir
 þó ekki um úthlutun arðs ef hluthafinn hvorki vissi né mátti vita að greiðslan
                                  var ólögmæt.
Nú kemur í ljós að féð fæst ekki endurgreitt, og skulu þá þeir sem átt hafa þátt
  í ákvörðun um greiðsluna, framkvæmd hennar, í gerð eða samþykkt hinna röngu
             reikningsskila bera ábyrgð eftir ákvæðum 134.136. gr.
    103. gr. Hluthafafundur getur ákveðið að gefa af fjármunum félagsins til
almenningsheilla, mannúðarmála eða í hliðstæðum tilgangi, að svo miklu leyti sem
  slíkt telst hæfilegt með hliðsjón af tilganginum með gjöfinni, fjárhagsstöðu
                    félagsins, svo og atvikum að öðru leyti.
Félagsstjórn er heimilt að verja smávægilegum fjárhæðum, miðað við fjárhagsstöðu
                 félagsins, í sama skyni sem um getur í 1. mgr.
 104. gr. Hlutafélagi er hvorki heimilt að veita hluthöfum, stjórnarmönnum eða
 framkvæmdastjórum félagsins eða móðurfélags þess lán né setja tryggingu fyrir
 þá. Félagi er einnig óheimilt að veita þeim lán eða setja fyrir þann tryggingu
sem giftur er eða í óvígðri sambúð með aðila skv. 1. málsl. eða er skyldur honum
 að feðgatali eða niðja ellegar stendur hlutaðeigandi að öðru leyti sérstaklega
 nærri. Ákvæði þessarar málsgreinar taka þó ekki til venjulegra viðskiptalána.
   Hlutafélag má ekki veita lán til að fjármagna kaup á hlutum í félaginu eða
 móðurfélagi þess hvort heldur móðurfélagið er hlutafélag eða einkahlutafélag.
Hlutafélag má heldur ekki leggja fram fé né setja tryggingu í tengslum við slík
 kaup. [Ákvæði 1.2. málsl. eiga þó ekki við um kaup starfsmanna félagsins eða
tengds félags á hlutum eða kaup á hlutum fyrir þá. Gætt skal ákvæða 99. gr.]^1)
 Trygging félagsins, sem sett er fyrir áðurnefnda aðila í bága við ákvæði 1. og
2. mgr., er þó bindandi nema viðsemjandi hafi vitað eða mátt vita að tryggingin
                    hafi verið sett andstætt þessum ákvæðum.
  Ef félagið hefur innt af hendi greiðslur í tengslum við ráðstafanir sem eru
        andstæðar 1. og 2. mgr. skal endurgreiða þær með dráttarvöxtum.
 Ef ekki er unnt að endurgreiða féð eða afturkalla tryggingu eru þeir sem gerðu
     eða framkvæmdu síðar ráðstafanir skv. 1. og 2. mgr. ábyrgir fyrir tapi
                                   félagsins.
    Ákvæði 1. og 2. mgr. eiga ekki við um lán eða framlag til móðurfélags og
                  tryggingu fyrir skuldbindingum móðurfélags.
     Ákvæðum 1. og 2. mgr. verður ekki beitt um innlánsstofnanir eða aðrar
                               fjármálastofnanir.
   Í gerðabók félagsstjórnar skal getið sérhvers láns, framlags og tryggingar
                            samkvæmt þessari grein.
                             ^1)[45]L. 35/1997, 8. gr.

                            XIII. kafli. Félagsslit.
 105. gr. Félagsstjórn er skylt að afhenda bú félags til gjaldþrotaskipta eftir
         því sem mælt er fyrir í ákvæðum laga um gjaldþrotaskipti o.fl.
 Standi eignir eftir við gjaldþrotaskipti að greiddum kröfum lánardrottna skal
skipta þeim milli hluthafa í hlutfalli við hlutafjáreign þeirra nema samþykktir
félags kveði á um aðra skipan. Lögmætur hluthafafundur getur þó ákveðið að halda
     starfsemi félagsins áfram að fullnægðum lögmæltum skilyrðum til þess.
106. gr. Hluthafar, sem ráða yfir minnst ^1/5 hluta hlutafjár, geta krafist dóms
    fyrir því að félagi skuli slitið á þeim grundvelli að hluthafar hafi af
   ásetningi misnotað aðstöðu sína í félaginu eða tekið þátt í brotum á lögum
                        þessum eða samþykktum félagsins.
    Sé þess krafist fyrir dómi af hálfu félagsins má í dómi ákveða að í stað
 félagsslita geti félagið innan frests og fyrir verð, sem ákveðið er í dóminum,
 leyst til sín hluti þeirra hluthafa sem félagsslita hafa krafist skv. 1. mgr.
  107. gr. Bú hlutafélags skal tekið til skipta samkvæmt kröfu [ráðherra]:^1)
      1. Þegar félagi skal slitið samkvæmt ákvæðum í lögum en hluthafafundur
                            ákveður ekki félagsslit.
      2. Ef hluthafar verða færri en tveir enda sé eigi úr bætt innan þriggja
                                    mánaða.
   3. Ef félagið tilkynnir ekki hlutafélagaskrá um stjórn eða stjórnarmenn, sem
 fullnægja lögákveðnum skilyrðum, innan árs frá lokum lögmælts frests til þess
                 eða hefur ekki framkvæmdastjóra, sbr. 65. gr.
    4. [Þegar endurskoðaðir og samþykktir ársreikningar hafa ekki verið sendir
      ársreikningaskrá fyrir þrjú síðustu reikningsár, sbr. ákvæði laga um
                   ársreikninga um skil á ársreikningum.]^2)
   5. Ef hlutafélagaskrá neitar um eða fellir úr gildi löggildingu skilanefndar
                            skv. 4.6. mgr. 111. gr.
         Bú hlutafélags skal tekið til skipta samkvæmt kröfu hluthafa:
         1. Þegar félagi skal slitið samkvæmt ákvæðum í samþykktum þess en
                    hluthafafundur ákveður ekki félagsslit.
       2. Hafi krafa skv. 1. mgr. 106. gr. verið tekin til greina með dómi.
    Bú hlutafélags skal tekið til skipta samkvæmt kröfu félagsstjórnar hafi
hluthafar, er ráða yfir minnst ^2/3 hlutum heildarhlutafjár félagsins, samþykkt
  að slíta félaginu á þennan hátt eða skilyrðum 2. mgr. 110. gr. fyrir skipun
                         skilanefndar er ekki fullnægt.
                ^1)[46]L. 41/1997, 7. gr. ^2)[47]L. 39/2003, 4. gr.
    108. gr. [Ef hlutafélagaskrá telur sig hafa upplýsingar um það, m.a. frá
 ársreikningaskrá, að hlutafélag hafi hætt störfum],^1) félagið er án starfandi
stjórnar, endurskoðanda eða skoðunarmanns eða það sinnir ekki tilkynningarskyldu
    sinni til skrárinnar skal skráin senda þeim sem eru eða ætla má að séu í
    fyrirsvari fyrir félagið samkvæmt skráningu þess ellegar síðasta skráðum
stjórnarformanni eða stjórnarmönnum aðvörun þess efnis að félagið verði afskráð
úr hlutafélagaskrá komi ekki fram upplýsingar innan þess frests sem skráin setur
                er veiti líkur fyrir því að félagið starfi enn.
   Berist ekkert svar eða ekki fullnægjandi svar innan tilskilins frests skal
 aðvörun um afskráningu til fyrirsvarsmanna félagsins og annarra, sem hagsmuna
  eiga að gæta, birt einu sinni í Lögbirtingablaðinu. Berist ekki fullnægjandi
svar eða athugasemdir innan þess frests sem þar er tiltekinn má fella skráningu
                             hlutafélagsins niður.
 Innan árs frá afskráningu geta hluthafar eða lánardrottnar gert þá kröfu að bú
   hlutafélagsins verði tekið til skipta í samræmi við 109. gr. Jafnframt má
 hlutafélagaskrá breyta skráningu þannig að afskráð félag sé skráð á nýjan leik
  enda berist beiðni þar að lútandi innan árs frá afskráningu samkvæmt þessari
 grein og sérstakar aðstæður réttlæti endurskráninguna. Ekki má ráðstafa heiti
                            félagsins á þessum tíma.
Þótt hlutafélag hafi verið fellt niður af hlutafélagaskrá samkvæmt þessari grein
breytir það í engu persónulegri ábyrgð er stjórnar- eða félagsmenn kunna að vera
                        í vegna skuldbindinga félagsins.
                             ^1)[48]L. 39/2003, 5. gr.
  109. gr. Þegar héraðsdómara hefur borist krafa um skipti skv. 1. eða 2. mgr.
107. gr. eða [3. mgr. 108. gr.]^1) skal hann fara með hana eftir fyrirmælum laga
um gjaldþrotaskipti o.fl. um meðferð kröfu lánardrottins um að bú skuldara verði
                          tekið til gjaldþrotaskipta.
  Héraðsdómari skal kveða upp úrskurð um hvort orðið verði við kröfu um að bú
 hlutafélags verði tekið til skipta. Sé krafan tekin til greina skal farið með
 búið eftir fyrirmælum laga um skipti á dánarbúum o.fl. um meðferð dánarbús þar
 sem erfingjar taka ekki á sig ábyrgð á skuldbindingum þess látna að öðru leyti
en því að hluthafar njóta ekki þeirrar stöðu sem erfingjar njóta við slík skipti
  fyrr en leitt er í ljós eftir lok kröfulýsingarfrests að eignir búsins muni
                             hrökkva fyrir skuldum.
                             ^1)[49]L. 39/2003, 6. gr.
   110. gr. Hafi hluthafar, er ráða yfir minnst ^2/3 hlutum heildarhlutafjár
félags, tekið um það ákvörðun á hluthafafundi að félaginu skuli slitið, og æskja
þess ekki að skipti fari að hætti 3. mgr. 107. gr., skal félagsstjórn þegar láta
 gera efnahags- og rekstrarreikning fyrir félagið. Reikningi þessum skal fylgja
álitsgerð löggilts endurskoðanda um hvort eignir félagsins hrökkvi fyrir skuldum
                                     þess.
Innan mánaðar frá því að hluthafafundur hefur tekið ákvörðun um félagsslit skv.
 1. mgr. skal haldinn nýr hluthafafundur þar sem reikningar skv. 1. mgr. skulu
lagðir fram. Komi fram að eignir félagsins hrökkvi fyrir skuldum skal á fundinum
 kosin skilanefnd. Komi fram að eignir félagsins hrökkvi ekki svo víst sé fyrir
 skuldum þess skal félagsstjórn óska eftir skiptum á búi félagsins skv. 3. mgr.
                                    107. gr.
 111. gr. Í skilanefnd skulu kosnir hlutfallskosningu hið minnsta tveir, en hið
mesta fimm menn. Hluthafahópi, er ræður yfir minnst ^1/3 hluta heildarhlutafjár,
                  er rétt að ráða vali eins skilanefndarmanns.
Hið minnsta einn skilanefndarmaður skal vera héraðsdóms- eða hæstaréttarlögmaður
                          eða löggiltur endurskoðandi.
   Þegar er kosin hefur verið skilanefnd skal hún tilkynna hlutafélagaskrá um
     ákvörðun um slit félagsins og kosningu sína og óska eftir löggildingu
 hlutafélagaskrár á starfa sínum. Er löggilding hefur fengist tekur skilanefnd
          við réttindum og skyldum félagsstjórnar og framkvæmdastjóra.
 Hlutafélagaskrá er rétt að synja um löggildingu skilanefndar ef fyrirliggjandi
gögn bera ekki með sér að réttilega hafi verið staðið að ákvörðun um félagsslit
  eða kjöri skilanefndar eða vafasamt þykir að eignir félagsins hrökkvi fyrir
                                 skuldum þess.
 Óski maður, sem hlotið hefur löggildingu til starfa í skilanefnd, lausnar frá
 starfi sínu eða andist skilanefndarmaður áður en hún hefur lokið störfum skal
 skilanefnd tafarlaust tilkynna það hlutafélagaskrá og boða innan eins mánaðar
     til hluthafafundar til að kjósa nýjan mann í hans stað. Sé ekki leitað
  löggildingar nýs skilanefndarmanns án ástæðulausrar tafar er hlutafélagaskrá
              heimilt að fella löggildingu skilanefndar úr gildi.
Telji hlutafélagaskrá að ástæðulaus dráttur hafi orðið á starfi skilanefndar eða
að hún hafi á annan hátt brotið skyldur sínar skal skráin veita henni áminningu
   og frest til úrbóta. Sé málum ekki komið í rétt horf innan slíks frests er
      hlutafélagaskrá heimilt að fella löggildingu skilanefndar úr gildi.
  Skilanefndarmenn ábyrgjast einn fyrir alla og allir fyrir einn hluthöfum og
 lánardrottnum félagsins allt tjón er þeir kunna að baka þeim með störfum sínum
                      af ásetningi eða stórfelldu gáleysi.
112. gr. Þegar er skilanefnd hefur verið löggilt skal hún láta birta tvívegis í
Lögbirtingablaði auglýsingu um félagsslitin ásamt áskorun til lánardrottna um að
 þeir lýsi kröfum sínum á hendur félaginu til skilanefndar innan tveggja mánaða
  frá því að auglýsingin birtist fyrra sinni. Réttaráhrif slíkrar innköllunar
         skulu vera hin sömu og við gjaldþrotaskipti á búi hlutafélags.
  Í auglýsingu skv. 1. mgr. skal skilanefnd boða til fundar með lánardrottnum
 félags og hluthöfum til þess að fjalla um kröfur á hendur félaginu og skal sá
          fundur haldinn innan mánaðar frá lokum kröfulýsingarfrests.
 Löggilding skilanefndar og innköllun krafna breyta ekki rétti lánardrottna til
           að leita fullnustu krafna sinna samkvæmt almennum reglum.
Um kröfur á hendur félaginu og gagnkvæma samninga þess skulu gilda ákvæði XV. og
         XVI. kafla laga um gjaldþrotaskipti o.fl. eftir því sem við á.
 113. gr. Þegar kröfulýsingarfrestur er á enda skal skilanefnd gera skrá um þær
kröfur sem henni hafa borist. Skal hún láta í ljós álit sitt á því hvort eða að
hversu miklu leyti hún telji að viðurkenna skuli hverja kröfulýsingu eða kröfu.
 Telji skilanefnd ekki unnt að viðurkenna kröfulýsingu eða kröfu að öllu leyti
eins og henni hefur verið lýst skal hún tilkynna hlutaðeigandi kröfuhafa um það
  á sannanlegan hátt og boða hann sérstaklega til þess fundar þar sem fjallað
                            verður um lýstar kröfur.
  Komi ekki andmæli fram gegn afstöðu skilanefndar til viðurkenningar á lýstum
  kröfum á fundi sem haldinn er til umfjöllunar um lýstar kröfur skal afstaða
           hennar teljast endanlega samþykkt af öllum hlutaðeigandi.
Andmæli lánardrottinn afstöðu skilanefndar til viðurkenningar á kröfulýsingu eða
 kröfu sinni eða sæti krafa andmælum af hendi annars lánardrottins eða hluthafa
 og ekki er á fundinum leystur ágreiningur þeirra skal skilanefnd þegar í stað
  vísa honum til úrlausnar héraðsdómara á varnarþingi félagsins sem kveður upp
                                úrskurð um hann.
 Berist skilanefnd krafa eftir lok kröfulýsingarfrests skulu um meðferð hennar
   gilda ákvæði 118. gr. laga um gjaldþrotaskipti o.fl. eftir því sem við á.
Telji skilanefnd orka tvímælis að eignir félagsins hrökkvi fyrir skuldum þess að
        loknum kröfulýsingarfresti skal hún án tafar afhenda bú þess til
gjaldþrotaskipta. Skal þá auglýst tvívegis í Lögbirtingablaði að búið hafi verið
  tekið til gjaldþrotaskipta en innköllun skilanefndar og kröfulýsingarfrestur
skv. 1. mgr. 112. gr. skal vera endanlegur við gjaldþrotaskiptin. Að öðru leyti
        gilda almennar reglur laga um gjaldþrotaskipti o.fl. um skiptin.
 Sé bú hlutafélags tekið til gjaldþrotaskipta með þeim hætti er segir í 5. mgr.
  skal við búsmeðferð telja frestdag þann dag sem hluthafafundur hefur ákveðið
félagsslit skv. 1. mgr. 110. gr. en úrskurðardag eða upphafsdag skipta þann dag
           sem skilanefnd hefur hlotið löggildingu hlutafélagaskrár.
    114. gr. Þegar að loknum fundi skv. 113. gr., og þegar nægilegum eignum
félagsins hefur verið komið í verð, skal skilanefnd greiða viðurkenndar kröfur á
      hendur félaginu. Skal hún taka frá fé til greiðslu umdeildra krafna.
   Skilanefnd skal eftir þörfum boða hluthafa til fundar um tilhögun á slitum
                                   félagsins.
    Þegar lokið er greiðslu krafna og fé hefur verið sérgreint til greiðslu
umdeildra krafna skv. 1. mgr., og þegar fram er komin afstaða hluthafa til þess
  að hverju leyti eignum félagsins skuli komið í verð, skal skilanefndin gera
frumvarp til úthlutunargerðar til hluthafa og lokareikninga félagsins. Greiðslur
til hluthafa skulu vera í réttu hlutfalli við hlutafjáreign þeirra nema öðruvísi
                       sé ákveðið í samþykktum félagsins.
  Skilanefnd skal boða til hluthafafundar til umfjöllunar um lokareikninga og
frumvarp til úthlutunargerðar. Sé frumvarpi ekki andmælt eða athugasemdir gerðar
við reikninga skal skilanefnd greiða hluthöfum eða afsala þeim eignum í samræmi
                                við frumvarpið.
115. gr. Hafi skilanefnd ekki lokið störfum innan eins árs frá löggildingu skal
hún gera hlutafélagaskrá skriflega grein fyrir ástæðum þess og síðan tvívegis á
                     ári hverju þar til hún lýkur störfum.
        Rísi ágreiningur við meðferð skilanefndar sem farið yrði með við
gjaldþrotaskipti eftir sérreglum laga um gjaldþrotaskipti o.fl. skal skilanefnd
  tafarlaust beina ágreiningsefninu til héraðsdómara sem kveður upp úrskurð um
        ágreininginn. Um málskot slíkra úrskurða gilda almennar reglur.
  116. gr. Ef lánardrottinn eða hluthafi vitjar ekki fjár sem í hlut hans á að
koma við félagsslitin eða ef ágreiningur um réttmæti kröfu skv. 3. mgr. 113. gr.
er óleystur við úthlutun skilanefndar skal skilanefnd leggja viðkomandi fjárhæð
á geymslureikning í innlánsstofnun sem heimild hefur til að taka við geymslufé.
  Sé fjárins ekki vitjað innan tíu ára, eftir atvikum frá lyktum ágreinings um
          kröfu lánardrottins að telja, skal það renna til ríkissjóðs.
        Þegar skilanefnd hefur lokið úthlutun til hluthafa eða lagt fé á
 geymslureikninga skv. 1. mgr. skal hún tilkynna hlutafélagaskrá um lok starfa
 sinna og afhenda henni lokareikninga félagsins, úthlutunargerð sína, kvittanir
 þeirra er við greiðslum hafa tekið og skilríki fyrir geymslureikningum, svo og
                         öll skjöl og bækur félagsins.
 Skilanefnd skal auglýsa í Lögbirtingablaði um lok starfa sinna og hver málalok
                                  hafi orðið.
 117. gr. Þegar lokið hefur verið greiðslu krafna á hendur félaginu eða fé til
       greiðslu umdeildra krafna hefur verið lagt á geymslureikning getur
hluthafafundur ákveðið að starfi skilanefndar skuli lokið og að félagið taki upp
starfsemi á ný ef hluthafar, sem ráða yfir minnst ^2/3 hlutum heildarhlutafjár,
   eru því samþykkir. Skal tilkynna hlutafélagaskrá um samþykktina en ekki er
heimilt að hefja á ný starfsemi fyrr en samþykktin hefur verið skráð og félagið
                  fullnægir lögmæltum skilyrðum að öðru leyti.
 118. gr. Komi fram eignir félags eftir að skilanefnd hefur lokið störfum, eða
 verði þau málalok á ágreiningi um réttmæti kröfu lánardrottins að fé, sem lagt
  hefur verið á geymslureikning vegna kröfunnar, notist ekki að öllu leyti til
  greiðslu hennar, skal skilanefnd taka upp starf sitt á ný án innköllunar og
      úthluta eignum í samræmi við upphaflega úthlutunargerð sína. Um lok
              framhaldsskipta gilda ákvæði 2. og 3. mgr. 116. gr.
 Sé þess ekki kostur að skilanefnd annist um framhaldsskipti skv. 1. mgr. skal
    hlutafélagaskrá löggilda án tilnefningar einn eða fleiri menn í sérstaka
                   skilanefnd til að annast framhaldsskiptin.

    XIV. kafli. Samruni, breyting hlutafélags í einkahlutafélag og skipting.
                                    Samruni.
  119. gr. Ákvæði þessa kafla um samruna gilda þegar hlutafélagi er slitið án
skuldaskila með þeim hætti að félagið er algerlega sameinað öðru hlutafélagi með
    yfirtöku eigna og skulda (samruni með yfirtöku) og þegar tvö eða fleiri
   hlutafélög renna saman í nýtt hlutafélag (samruni með stofnun nýs félags).
  Ef einkahlutafélag er yfirtekið við samruna gilda ákvæði XIV. kafla laga um
                      einkahlutafélög um slit þess félags.
 120. gr. Félagsstjórnir samrunafélaganna skulu gera og undirrita í sameiningu
             samrunaáætlun sem skal geyma upplýsingar og ákvæði um:
    1. Heiti og form félaganna, þar á meðal hvort heiti eða [hugsanlegt erlent
         aukheiti]^1) eigi að haldast sem aukheiti í yfirtökufélaginu.
                            2. Heimilisfang félaganna.
                 3. Endurgjald fyrir hlutina í yfirtekna félaginu.
       4. [Frá hvaða tímamarki hlutirnir, sem hugsanlega eru látnir í té sem
   greiðsla, veiti rétt til arðs og sérstök skilyrði varðandi þann rétt.]^2)
     5. Hvaða réttindi hugsanlegir eigendur hluta og skuldabréfa með sérstökum
             réttindum í yfirtekna félaginu fá í yfirtökufélaginu.
      6. Aðrar hugsanlegar ráðstafanir til hagsbóta eigendum þeirra hluta og
                      skuldabréfa sem um ræðir í 5. tölul.
      7. Afhendingu hlutabréfa fyrir hluti sem látnir eru í té sem greiðsla.
       8. Frá hvaða tímamarki réttindum og skyldum yfirtekna félagsins skuli
               reikningslega teljast lokið, sbr. 2. mgr. 121. gr.
        9. Einhver sérstök hlunnindi sem stjórnarmenn, framkvæmdastjórar og
fulltrúanefndarmenn, matsmenn skv. 122. gr. og eftirlitsaðilar félaganna njóta.
            10. Drög að samþykktum ef mynda á nýtt félag við samrunann.
               ^1)[50]L. 39/2003, 7. gr. ^2)[51]L. 117/1997, 2. gr.
 121. gr. Félagsstjórn í hverju félaganna um sig skal semja greinargerð þar sem
    samrunaáætlunin er skýrð og rökstudd. [Í greinargerðinni skal fjalla um
  efnahagslegar og lagalegar ástæður til grundvallar samrunaáætluninni, svo og
 ákvörðun endurgjalds fyrir hlutina, þar á meðal sérstök vandkvæði er tengjast
                               ákvörðuninni.]^1)
      Greinargerðinni skal fylgja endurskoðaður sameiginlegur efnahags- og
rekstrarreikningur sem sýnir allar eignir og skuldir í hverju félaganna um sig,
  þær breytingar sem álitið er að samruninn muni hafa í för með sér og drög að
 upphafsefnahagsreikningi yfirtökufélagsins. Ákvæði laga um ársreikninga gilda,
  eftir því sem við á, um upphafsreikninginn og skýringar í honum. Uppsetning
   sameiginlega efnahags- og rekstrarreikningsins fyrir félögin skal miða við
       uppgjörsdag sem má ekki vera meira en sex mánuði fyrir undirritun
                             samrunaáætlunarinnar.
                            ^1)[52]L. 117/1997, 3. gr.
    122. gr. Í hverju samrunafélaganna um sig skulu einn eða fleiri óháðir,
   sérfróðir matsmenn, sbr. 1. mgr. 7. gr., gera skýrslu um samrunaáætlunina.
            Félögin geta haft einn eða fleiri sameiginlega matsmenn.
 Eftir því sem við á gilda ákvæði 2. og 3. mgr. 7. gr. um samband matsmannanna
                             við viðkomandi félög.
Skýrslan skal geyma yfirlýsingu um að hve miklu leyti endurgjaldið fyrir hlutina
  í yfirtekna félaginu sé sanngjarnt og efnislega rökstutt. [Yfirlýsingin á að
 lýsa þeirri eða þeim aðferðum sem notaðar voru við ákvörðun endurgjaldsins og
  skal þar lagt mat á hvort aðferðin eða aðferðirnar séu fullnægjandi í þessu
 tilviki.]^1) Í yfirlýsingunni skal enn fremur greina það verð sem aðferðirnar
leiða hver um sig til, svo og hvaða innbyrðis þýðingu leggja skal í aðferðir við
 verðákvörðun. Hafi verðákvörðunin verið sérstökum erfiðleikum bundin skal gera
                       grein fyrir þeim í yfirlýsingunni.
Matsmennirnir skulu enn fremur gefa yfirlýsingu um að hve miklu leyti samruninn
   kunni að rýra möguleika lánardrottna á fullnustu í hinum einstöku félögum.
                            ^1)[53]L. 117/1997, 4. gr.
123. gr. Í síðasta lagi einum mánuði eftir undirritun samrunaáætlunarinnar skal
  hvert samrunafélaganna senda hlutafélagaskrá endurrit af samrunaáætluninni,
    staðfest af félagsstjórn. Einnig skal þá eða síðar senda hlutafélagaskrá
           yfirlýsingu matsmanna skv. 4. mgr. 122. gr., sbr. 124. gr.
 Upplýsingar um móttöku skjala, sem um ræðir í 1. mgr., skal birta skv. 1. mgr.
    151. gr. Ef matsmenn telja í yfirlýsingu sinni skv. 4. mgr. 122. gr. að
 samruninn kunni að rýra möguleika lánardrottna á fullnustu skulu í tilkynningu
  vera upplýsingar þar að lútandi og athygli lánardrottna vakin á rétti þeirra
                             skv. 122. og 126. gr.
 124. gr. Ákvörðun um samruna í yfirteknu félagi tekur hluthafafundur í samræmi
   við ákvæði 93. gr. og nánari reglur sem félagssamþykktir kunna að geyma um
félagsslit eða samruna, sbr. þó 129. gr. Ef félag er til félagsslitameðferðar má
      því aðeins ákveða samruna að úthlutun til hluthafa sé ekki hafin og
     hluthafafundurinn ákveði samtímis að starfi skilanefndar skuli lokið.
  Ákvörðun um samruna í yfirtökufélagi tekur félagsstjórn nema hluthafafundur
     þurfi að gera breytingar á samþykktunum að öðru leyti en snertir heiti
 yfirtökufélagsins. Hluthafafundur tekur enn fremur ákvörðun ef hluthafar, sem
 eiga 5% af hlutafénu eða meira, sbr. þó 3. mgr., krefjast þess skriflega innan
  tveggja vikna frá því að móttaka á samrunaáætlun hefur verið auglýst skv. 1.
   mgr. 151. gr. Ákvörðun skal í slíku tilviki tekin með þeim meiri hluta er
greinir í 93. gr. Félagsstjórn boðar til hluthafafundar innan tveggja vikna frá
                               móttöku kröfunnar.
 Í yfirtökufélaginu tekur hluthafafundur enn fremur ákvörðun um samruna ef þeir
   hluthafar, sem geta samkvæmt samþykktum félagsins og í samræmi við 85. gr.
 krafist hluthafafundar, fara fram á það. Ákvæði 3. og 4. málsl. 2. mgr. gilda
                              eftir því sem við á.
   Hluthafafund má í fyrsta lagi halda mánuði eftir birtingu tilkynningar um
 móttöku samrunaáætlunarinnar skv. 123. gr. og yfirlýsingu matsmannanna skv. 4.
mgr. 122. gr. Sé samruninn ekki samþykktur á grundvelli slíkrar samrunaáætlunar
                             telst tillagan fallin.
 Í síðasta lagi mánuði fyrir hluthafafundinn skulu eftirfarandi skjöl lögð fram
   til skoðunar fyrir hluthafa á skrifstofu hvers samrunafélags um sig og enn
   fremur látin hverjum skráðum hluthafa í té án endurgjalds samkvæmt beiðni:
                               1. Áætlun um samruna.
    2. Ársreikningar allra samrunafélaganna síðustu þrjú árin eða styttri tíma
                           hafi félag starfað skemur.
        3. Efnahags- og rekstrarreikningur fyrir liðinn hluta yfirstandandi
reikningsárs áður en upphafsefnahagsreikningur, sem getið er í 2. mgr. 121. gr.,
                        er gerður fyrir yfirtökufélagið.
          4. Greinargerð stjórnar, þar á meðal sameiginlegur efnahags- og
     rekstrarreikningur og upphafsefnahagsreikningur, sbr. 2. mgr. 121. gr.
                 5. Skýrsla matsmanna og yfirlýsing skv. 122. gr.
  Lánardrottnar, sem þess óska, skulu fá upplýsingar um ákvörðunartökudag skv.
                                   1.3. mgr.
 125. gr. Hluthafar í einu eða fleiri yfirteknum félögum geta krafist skaðabóta
af viðkomandi félagi ef þeir hafa gert fyrirvara um það á hluthafafundinum enda
  sé endurgjald fyrir hlutina hvorki sanngjarnt né efnislega rökstutt, sbr. 3.
mgr. 122. gr. Mál skal í þessu tilviki höfða í síðasta lagi tveimur vikum eftir
            að samruni hefur verið ákveðinn í öllum samrunafélögum.
    126. gr. Ef matsmenn telja í yfirlýsingu sinni skv. 4. mgr. 122. gr. að
 möguleikar lánardrottna til fullnustu versni við samruna geta lánardrottnar að
 kröfum, sem hafa stofnast fyrir birtingu tilkynningar um samrunaáætlunina skv.
  123. gr. og ekki hefur verið sett sérstök trygging fyrir, lýst þessum kröfum
  sínum innan mánaðar frá töku ákvörðunar um samruna í öllum samrunafélögunum.
   Krefjast má greiðslu á lýstum kröfum sem eru gjaldfallnar og jafnframt má
 krefjast þess að sett verði fullnægjandi trygging fyrir lýstum, ógjaldföllnum
                                    kröfum.
Sé ekki sýnt fram á hið gagnstæða telst ekki nauðsynlegt að setja tryggingu skv.
     2. mgr. ef innlausn krafnanna er tryggð á grundvelli ákvæða sérlaga um
                                samrunafélögin.
  Rísi ágreiningur milli félags og lánardrottna, sem kröfum hafa lýst, um það
 hvort setja beri tryggingu eða framboðin trygging sé nægileg geta báðir aðilar
       innan tveggja vikna frá kröfulýsingu lagt málið fyrir héraðsdóm á
                         heimilisvarnarþingi félagsins.
 Lánardrottnum er óheimilt að afsala sér á bindandi hátt rétti til að krefjast
  tryggingar skv. 2. mgr. í samningi þeim sem liggur til grundvallar kröfunni.
[Eigendum annarra verðbréfa en hlutabréfa, sem sérstök réttindi fylgja, skulu í
yfirtökufélaginu eigi veitt minni réttindi en þeir höfðu í hinu yfirtekna félagi
   nema fundur eigenda bréfanna, ef kveðið er á um slíkan fund í lögum, hafi
  samþykkt breytingar á réttindum, eigendur þeirra hafi samþykkt breytingarnar
hver um sig eða eigendurnir eigi rétt til þess að yfirtökufélagið innleysi bréf
                                  þeirra.]^1)
                            ^1)[54]L. 117/1997, 5. gr.
  127. gr. Yfirteknu félagi telst slitið, og réttindi þess og skyldur teljast
                runnar í heild sinni til yfirtökufélags, þegar:
           1. Samruninn hefur verið samþykktur í öllum samrunafélögunum.
                         2. Skilyrðum 5. mgr. er fullnægt.
      3. Kröfur skv. 125. gr. hafa verið útkljáðar nema sett sé fullnægjandi
                              trygging fyrir þeim.
                   4. Kröfur skv. 126. gr. hafa verið útkljáðar.
   Um leið og skilyrði 1. mgr. eru uppfyllt verða þeir hluthafar í yfirteknu
          félagi, er fá greiðslu í hlutum, hluthafar í yfirtökufélagi.
Eigi samrunafélögin hluti í yfirteknu félagi er ekki unnt að skipta þeim í hluti
                              í yfirtökufélaginu.
  Ákvæði 38. gr. gilda ekki um hlutafjárhækkun í yfirtökufélaginu á grundvelli
                     eigna og skulda í yfirtekna félaginu.
     Ef myndað er nýtt félag við samruna, en það skal skrá sérstaklega, og
 félagsstjórn og endurskoðendur eða skoðunarmenn eru ekki kosnir strax eftir að
hluthafafundur hefur samþykkt samrunann skal halda hluthafafund í nýja félaginu
    innan tveggja vikna til þess að kjósa félagsstjórn og endurskoðendur eða
                                 skoðunarmenn.
 128. gr. Stjórn hvers samrunafélags skal tilkynna hlutafélagaskrá ákvörðun um
samruna innan tveggja vikna eftir að réttaráhrif samrunans koma til skv. 1. mgr.
  127. gr. Yfirtökufélagið getur tilkynnt samrunann fyrir hönd félaganna. Með
 tilkynningunni skulu fylgja þau gögn, sem greinir í 3.5. tölul. 5. mgr. 124.
  gr., í frumriti eða endurriti, staðfestu af félagsstjórn, ásamt fundargerðum
                þeirra hluthafafunda sem ákveðið hafa samrunann.
  129. gr. Ef hlutafélagi er slitið án skuldaskila þannig að það sé algerlega
 sameinað öðru hlutafélagi er á alla hluti í yfirtekna félaginu getur stjórn í
yfirtekna félaginu tekið ákvörðun um samruna. Að öðru leyti gilda, eftir því sem
við á, ákvæði 1.2., 5.6. og 8.10. tölul. 1. mgr. 120. gr.; 1. málsl. 1. mgr.
121. gr.; 123. gr.; 2. málsl. 1. mgr. og 2.6. mgr. 124. gr.; 126. gr.; 127. gr.
                                  og 128. gr.
    Frest skv. 5. mgr. 124. gr. skal, ef svo ber undir, reikna frá ákvörðun
    félagsstjórnar um samruna. Einnig skal gera endurskoðaðan sameiginlegan
              efnahags- og rekstrarreikning skv. 2. mgr. 121. gr.
   Einn eða fleiri matsmenn, sbr. 1. mgr. 122. gr., skulu semja yfirlýsingu í
                          samræmi við 4. mgr. 122. gr.
130. gr. Ef hlutafélagi er slitið án skuldaskila með yfirtöku íslenska ríkisins
 eða íslensks sveitarfélags á öllum eignum og skuldum félagsins skal, eftir því
  sem við á, beita ákvæðum 120. gr.; 1. mgr. 121. gr.; 1.3. mgr. 122. gr.; 1.
 málsl. 1. mgr. og 1. málsl. 2. mgr. 123. gr.; 1., 4. og 5. mgr. 124. gr.; 125.
                  gr.; 1. tölul. 1. mgr. 127. gr. og 128. gr.
  131. gr. Hluthafar í því félagi eða félögum, sem sameinuð eru öðrum, er hafa
  greitt atkvæði gegn samruna eða sameiningu í nýtt félag, eiga kröfu á því að
 hlutabréf þeirra verði innleyst ef skrifleg krafa er gerð um það innan mánaðar
 frá því að hluthafafundurinn var haldinn. Nú hefur þess verið farið á leit við
hluthafa fyrir atkvæðagreiðslu að þeir sem nota vilja innlausnarréttinn gæfu til
 kynna vilja sinn í því efni, og er innlausnarrétturinn þá bundinn því skilyrði
að hlutaðeigendur hafi gefið yfirlýsingu þar um á hluthafafundinum. Félagið skal
  kaupa hlutina af þeim á verði sem svarar til verðmætis hlutanna og sem skal
      ákveðið, sé ekki um samkomulag að ræða, af matsmönnum, dómkvöddum á
heimilisvarnarþingi félagsins. Hvor aðili um sig getur borið ákvörðun matsmanna
 undir dómstóla. Mál verður að höfða innan þriggja mánaða frá því að mat hefur
                                  farið fram.
                    Breyting hlutafélags í einkahlutafélag.
   132. gr. Hluthafafundur getur, með þeim fjölda atkvæða sem krafist er til
breytinga á félagssamþykktum, samþykkt að breyta hlutafélagi í einkahlutafélag.
  Tilkynningu um samþykktina skal senda hverjum skráðum hluthafa innan tveggja
                                     vikna.
      Breyting hlutafélags í einkahlutafélag telst hafa átt sér stað þegar
 félagssamþykktum hefur verið breytt á þann veg að þær fullnægi kröfum laga um
einkahlutafélög enda hafi breytingar á samþykktunum verið skráðar og tilkynning
                    þar að lútandi birt í Lögbirtingablaði.
  Þegar breytingin hefur átt sér stað teljast hlutabréfin, sem félagið gaf út,
                                     ógilt.
  Ef liðin eru fimm ár frá breytingunni án þess að allir réttbærir aðilar hafi
   tilkynnt sig til skráningar á hlutaskrá í einkahlutafélaginu getur stjórn
 einkahlutafélagsins með auglýsingu í Lögbirtingablaði skorað á aðila að senda
   slíka tilkynningu innan sex mánaða. Þegar fresturinn er liðinn án þess að
tilkynning hafi borist getur stjórnin á kostnað viðkomandi hluthafa selt hlutina
 í einkahlutafélaginu fyrir milligöngu aðila sem að lögum er heimilt að versla
      með slíka hluti. Frá söluandvirðinu getur félagið dregið kostnað við
 auglýsinguna og söluna. Hafi söluandvirðið ekki verið sótt innan fimm ára frá
                      sölu rennur fjárhæðin til félagsins.
                                   Skipting.
   133. gr. Hluthafafundur getur, með þeim fjölda atkvæða sem krafist er til
 breytinga á samþykktum hlutafélagsins, tekið ákvörðun um skiptingu félagsins.
  Við skiptinguna taka fleiri en eitt hlutafélag eða einkahlutafélag við öllum
    eignum og skuldum gegn endurgjaldi til hluthafa félagsins sem skipt er.
 Hluthafafundur getur með sama meiri hluta ákveðið skiptingu þannig að eitt eða
 fleiri félög taki við hluta af eignum og skuldum þess. Viðtaka eigna og skulda
                  getur farið fram án samþykkis lánardrottna.
[Ákvæði 6.8. gr., 1. mgr. 37. gr. og 119.128. gr. gilda um skiptingu eftir því
  sem við á. Í skiptingaráætlun, sbr. 120. gr., skal vera nákvæm lýsing á þeim
  eignum og skuldum sem yfirfæra skal og úthlutað er til hvers viðtökufélags.
Greina skal frá aðferðum sem lagðar eru til grundvallar við ákvörðun úthlutunar
til hluthafa félagsins, sem skipt er, á hlutum í viðtökufélögum endurgjaldsins.
Enn fremur skal í greinargerð félagsstjórna, sbr. 1. mgr. 121. gr., lýsa þeirri
eða þeim aðferðum sem liggja til grundvallar úthlutun á hlutum. Þar skal greina
sérstaklega frá samningu sérfræðiskýrslu á grundvelli 6.8. gr. vegna greiðslu í
 öðru en reiðufé til hluthafa félagsins sem skipt er, svo og að skýrslan verði
  send hlutafélagaskrá. Stjórn eða framkvæmdastjórar félagsins, sem skipt er,
skulu skýra hluthafafundi þess félags frá öllum umtalsverðum breytingum sem átt
  hafa sér stað á eignum og skuldum félagsins frá því að skiptingaráætlun var
   samin og þar til haldinn verður sá hluthafafundur félagsins sem taka skal
 ákvörðun um áætlunina, og auk þess stjórn eða framkvæmdastjórum viðtökufélaga
      svo að vitneskjunni verði komið til hluthafafunda viðtökufélaganna.
Ef kröfuhafi í félaginu, sem tekið hefur þátt í skiptingunni, fær ekki fullnustu
       kröfu sinnar í því félagi sem kröfuna skal greiða ber hvert hinna
   þátttökufélaganna óskipta ábyrgð á skuldbindingum sem stofnast höfðu þegar
  upplýsingar um skipingaráætlunina voru birtar. Ábyrgð hinna viðtökufélaganna
     takmarkast þó við nettóverðmæti þess sem við bættist í hverju einstöku
   viðtökufélagi þegar áætlunin var birt en ábyrgð félagsins, sem skipt er og
   heldur áfram starfsemi, takmarkast við nettóverðmæti þess sem var eftir í
                           félaginu á sama tíma.]^1)
                            ^1)[55]L. 117/1997, 6. gr.

                          XV. kafli. Skaðabætur o.fl.
   134. gr. Stofnendur, stjórnarmenn, framkvæmdastjórar og endurskoðendur og
skoðunarmenn hlutafélags, svo og matsmenn og rannsóknarmenn, eru skyldir að bæta
hlutafélagi það tjón, er þeir hafa valdið félaginu í störfum sínum, hvort sem er
af ásetningi eða gáleysi. Sama gildir þegar hluthafi eða aðrir verða fyrir tjóni
           vegna brota á ákvæðum laga þessara eða samþykktum félags.
   Hluthafi er skyldur til að bæta tjón sem hann af ásetningi eða stórfelldu
  gáleysi hefur valdið félaginu, öðrum hluthöfum eða þriðja aðila með broti á
                     lögum þessum eða samþykktum félagsins.
 Bótafjárhæð má færa niður með hæfilegu tilliti til þess hve mikil sökin var og
               tjónið, til efnahags tjónvalds og annarra atvika.
  135. gr. Ákvörðun um að félag skuli hafa uppi skaðabótakröfu, sbr. 134. gr.,
                          skal tekin á hluthafafundi.
 Hafi hluthafafundur gert samþykkt um ábyrgðarleysi manns eða fellt tillögur um
      að beita fébótaábyrgð geta hluthafahópar, sem ráða yfir minnst ^1/5
heildarhlutafé félagsins, gert skaðabótakröfuna vegna félagsins og í nafni þess.
 Kostnaður af slíku máli er félaginu óviðkomandi. Þó geta málshefjendur krafist
 að kostnaður sé greiddur af félaginu allt að þeirri fjárhæð sem félagið fengi
                             greidda í skaðabætur.
 Ákvörðun hluthafafundar um ábyrgðarleysi eða um að beita ekki fébótaábyrgð er
  ekki bindandi fyrir þrotabú félagsins ef félagið telst hafa verið ógjaldfært
   þegar ákvörðun var tekin eða frestdagur hefst innan árs frá ákvörðuninni.
136. gr. Skaðabótamál þau, sem um ræðir í 1.2. mgr. 135. gr., skal höfða, nema
                     krafan byggist á refsiverðum verknaði:
    a. Gegn stofnendum innan tveggja ára frá því að ákvörðun um stofnun félags
                                   var tekin.
         b. Gegn stjórnarmönnum og framkvæmdastjórum, svo og matsmönnum og
    rannsóknarmönnum, innan tveggja ára frá lokum þess reikningsárs þar sem
      ákvörðunin eða athöfnin, sem málið byggist á, var samþykkt eða gerð.
      c. Gegn endurskoðendum eða skoðunarmönnum innan tveggja ára frá því að
       endurskoðun lauk og endurskoðunarskýrsla eða yfirlýsing lögð fram.
Mál skv. 3. mgr. 135. gr. skal höfða síðast þrem mánuðum eftir að félagið hefur
                          verið úrskurðað gjaldþrota.

                    XVI. kafli. Útibú erlendra hlutafélaga.
   137. gr. Erlend hlutafélög og félög í samsvarandi lagalegu formi, sem eiga
 lögheimili og varnarþing í ríki á Evrópska efnahagssvæðinu [eða í aðildarríki
stofnsamnings Fríverslunarsamtaka Evrópu],^1) geta stundað starfsemi með rekstri
                              útibús hér á landi.
   Önnur erlend hlutafélög og félög í samsvarandi lagalegu formi geta stundað
 starfsemi með rekstri útibús hér á landi ef það er heimilað í alþjóðasamningi
sem Ísland er aðili að eða ráðherra telur rétt að heimila slíkt. Ráðherra getur
                        sett reglur um þessi atriði.^2)
                   ^1)[56]L. 76/2002, 66. gr. ^2)Augl. 260/1997.
  138. gr. Öll lögskipti, sem leiðir af starfsemi útibús erlends félags hér á
                 landi, skulu lúta íslenskum lögum og lögsögu.
   139. gr. Í heiti útibús erlends hlutafélags skal greina nafn hins erlenda
                     félags, svo og að um útibú sé að ræða.
140. gr. Útibússtjóri, einn eða fleiri, skal veita útibúi forstöðu. Útibússtjóri
skal vera lögráða og fjár síns ráðandi. Að öðru leyti gilda ákvæði laga þessara
    varðandi framkvæmdastjóra um heimilisfesti o.fl. eftir því sem við á.^1)
  Útibússtjóri undirritar skuldbindingar útibúsins og ber ábyrgð á að gætt sé
 íslenskra laga um rekstur þess. Félagsstjórn getur þó veitt prókúrumboð fyrir
     útibúið, enda fullnægi prókúruhafi skilyrðum 1. mgr. um útibússtjóra.
                             ^1)Sjá og augl. 260/1997.
  141. gr. [Tilkynna skal hlutafélagaskrá stofnun útibús erlends hlutafélags.
  Ákvæði XVII. kafla um skráningu hlutafélaga varðandi tilkynningar um stofnun
félaganna skulu gilda eftir því sem við á. Í tilkynningu um stofnun útibús skal
 tekið fram berum orðum eftir hvaða landslögum erlenda hlutafélagið starfar. Þá
       skal geta skrárinnar, þar sem erlenda hlutafélagið er skráð, ásamt
skráningarnúmeri félagsins í þeirri skrá, svo og forms félagsins. Í tilkynningu
  um útibú erlends hlutafélags eða félags í samsvarandi lagalegu formi, sem á
lögheimili og varnarþing í ríki utan Evrópska efnahagssvæðisins [eða [í ríki sem
er ekki aðildarríki stofnsamnings Fríverslunarsamtaka Evrópu],^1)]^2) skal geta
  lagalegs forms félagsins, aðalstarfsstöðvar og tilgangs þess og minnst einu
     sinni á ári fjárhæðar hlutafjár ef þessar upplýsingar koma ekki fram í
  stofnsamningi og samþykktum eða skjölum með breytingu þar á. Séu útibú hins
 erlenda hlutafélags fleiri en eitt nægir að senda stofnsamning, samþykktir og
 tilkynningar um breytingar þar á, svo og ársreikninga félagsins, einu sinni en
     vísa með glöggum hætti í skráningu fyrra útibús, m.a. skráningarnúmer
                    (kennitölu) útibúsins, sbr. 142. gr.]^3)
Útibússtjóri undirritar tilkynningu og ber ábyrgð á efni hennar og fylgiskjala.
          Útibú má ekki hefja starfsemi fyrr en það hefur verið skráð.
   ^1)[57]L. 72/2003, 53. gr. ^2)[58]L. 76/2002, 67. gr. ^3)[59]L. 117/1997, 7.
                                      gr.
 142. gr. [Útibússtjóra ber að tilkynna hlutafélagaskrá allar breytingar á því
                sem skráð er, sbr. 1. mgr. 141. gr. og 149. gr.
  [Útibússtjóri skal senda ársreikningaskrá ársreikninga aðalfélags og útibús
                    samkvæmt lögum um ársreikninga.]^1)]^2)
               ^1)[60]L. 39/2003, 8. gr. ^2)[61]L. 117/1997, 8. gr.
        143. gr. [Ef hið erlenda félag er tekið til gjaldþrotaskipta eða
félagsslitameðferðar skal útibússtjóri tafarlaust tilkynna hlutafélagaskrá það,
 svo og hverjir sjái um gjaldþrotaskiptin eða félagsslitameðferðina, hver völd
 þeirra séu og hvenær skiptunum eða meðferðinni ljúki. Sambærilegar upplýsingar
 skal gefa um greiðslustöðvun, nauðasamninga og samsvarandi gerðir. [Gæta skal
                         ákvæða 8. mgr. 1. gr.]^1)]^2)
               ^1)[62]L. 39/2003, 9. gr. ^2)[63]L. 117/1997, 9. gr.
                  144. gr. Útibú skal afmá úr hlutafélagaskrá:
           1. Ef hið erlenda hlutafélag ákveður að leggja útibúið niður.
     2. Ef þess er krafist af lánardrottni sem sannað hefur með árangurslausri
 aðför eða löghaldsgerð eða með játningu útibússtjóra að eignir félagsins hér á
landi nægi ekki til greiðslu á kröfu hans. [Þessi töluliður gildir ekki gagnvart
      útibúum í eigu félaga á Evrópska efnahagssvæðinu eða í aðildarríkjum
                 stofnsamnings Fríverslunarsamtaka Evrópu.]^1)
    3. Ef útibússtjóri fullnægir ekki lengur skilyrðum 140. gr. eða hverfur úr
starfi. Hlutafélagaskrá getur þó veitt félagi hæfilegan frest til að koma málum
                          í rétt horf að þessu leyti.
      4. Ef hið erlenda félag hefur verið afmáð úr hlutafélagaskrá erlendis.
   5. Ef útibúið fullnægir ekki ákvæðum íslenskrar atvinnulöggjafar um starfsemi
                                   sína hér.
                            ^1)[64]L. 76/2002, 68. gr.
 145. gr. Nú ber að afmá útibú úr hlutafélagaskrá, og falla þá í gjalddaga þær
        kröfur lánardrottna sem stofnast hafa vegna starfsemi útibúsins.
 Ákvæði greinar þessarar koma því aðeins til framkvæmda að milliríkjasamningar
                            standi því ekki í vegi.
  146. gr. Útibússtjóri ber ábyrgð á skuldbindingum sem hann stofnar til fyrir
    hönd útibús fyrir skrásetningu þess, svo og eftir að honum er kunnugt um
  gjaldþrot félagsins, sbr. 143. gr., eða um atvik sem valda því að útibú skal
                     afmá úr hlutafélagaskrá, sbr. 144. gr.

                       XVII. kafli. Skráning hlutafélaga.
  147. gr. [[Ríkisskattstjóri]^1) skráir íslensk hlutafélög og útibú erlendra
             hlutafélaga og starfrækir hlutafélagaskrá í því skyni.
  [Fjármálaráðherra]^1) er heimilt að setja með reglugerð^2) nánari ákvæði um
   skráningu hlutafélaga, þar með talið um skipulag skráningarinnar, rekstur
hlutafélagaskrár, aðgang að skránni og gjaldtöku, m.a. fyrir útgáfu vottorða og
   afnot af þeim upplýsingum sem hlutafélagaskrá hefur á tölvutæku formi.]^3)
[Tilkynningar til hlutafélagaskrár ásamt fylgiskjölum og tilskildum skráningar-
         og birtingargjöldum skal senda beint til hlutafélagaskrár.]^4)
      ^1)[65]L. 35/2003, 2. gr. ^2)[66]Rg. 94/1998. ^3)[67]L. 41/1997, 9. gr.
                           ^4)[68]L. 39/2003, 10. gr.
            148. gr. Tilkynning um stofnun hlutafélags skal greina:
    1. Ákvæði samþykkta félagsins um það efni er greinir í 1.3., 5. og 9.13.
                             tölul. 2. mgr. 9. gr.
     2. Upphæð hlutafjár og hve mikill hluti af því er greiddur. Á hvern hátt
        greiðsla hefur farið fram og hvenær eftirstöðvar skulu greiddar.
      3. Nöfn, kennitölu og heimilisföng stofnenda félagsins, stjórnarmanna,
  framkvæmdastjóra og allra þeirra er hafa heimild til að rita félagið, svo og
nöfn, kennitölu og heimilisföng endurskoðenda eða skoðunarmanna. Sama gildir um
                                   varamenn.
Tilkynning skal undirrituð af öllum stjórnarmönnum félags og skulu undirskriftir
staðfestar af lögbókanda, lögmanni, löggiltum endurskoðanda eða tveimur vottum.
                            Tilkynningu skal fylgja:
    1. Stofnsamningur, reikningsgögn þau sem um ræðir í 2. mgr. 6. gr., svo og
             önnur gögn og skjöl í sambandi við stofnun félagsins.
                  2. Staðfest endurrit af fundargerð stofnfundar.
   3. Sönnur fyrir því að stofnendur uppfylli þau skilyrði er um ræðir í 3. gr.,
stjórnarmenn og framkvæmdastjóri uppfylli þau skilyrði sem um getur í 66. gr. og
     endurskoðendur eða skoðunarmenn þau hæfisskilyrði er getur í lögum um
ársreikninga, ásamt skriflegri staðfestingu á að þeir hafi tekið endurskoðunina
                                    að sér.
 Hlutafélagaskrá getur auk þessa krafist hverra þeirra gagna og upplýsinga sem
  nauðsynlegar eru til þess að taka afstöðu til þess hvort við stofnunina hafi
verið farið eftir lögum og samþykktum félagsins. M.a. getur hún krafist þess að
     fá yfirlýsingu lögmanns eða löggilts endurskoðanda um að upplýsingar í
   tilkynningu um stofnun hlutafélags varðandi greiðslu hlutafjár séu réttar.
  149. gr. Breytingar á félagssamþykktum eða öðru því sem tilkynnt hefur verið
 skal tilkynna innan mánaðar sé ekki kveðið á um annað í lögum þessum. Krefjast
      má sannana fyrir lögmæti breytinga. Tilkynningar um breytingar skulu
 undirritaðar af meiri hluta stjórnar eða prókúruhafa. Ákvæði 4. mgr. 148. gr.
      gilda eftir því sem við á. [Þegar breytingar á félagssamþykktum eða
 stofnsamningi að öðru leyti eru tilkynntar skal leggja fram nýjan heildartexta
 með innfelldum breytingum. Félagsstjórn eða sá aðili, sem kemur í hennar stað,
             skal tilkynna upphaf og lok félagsslitameðferðar.]^1)
                                      ^2)
               ^1)[69]L. 35/1997, 9. gr. ^2)[70]L. 39/2003, 11. gr.
 150. gr. Ef tilkynningar fullnægja ekki fyrirmælum laga þessara eða samþykkta
 hlutafélags eða ákvarðanir eru ekki teknar á þann hátt sem ákveðið er í lögum
                     eða samþykktum skal synja skráningar.
 Nú má bæta úr göllum á einfaldan hátt með ákvörðun hluthafafundar eða samþykkt
stjórnar og skal þá gefa félaginu hæfilegan frest til að bæta úr því. Ef ekki er
                 úr bætt innan frestsins skal synja skráningar.
      Tilkynnanda skal skýrt bréflega frá synjun og um ástæður til hennar.
 Nú getur skráning tilkynningar skipt þriðja aðila máli og skal hlutafélagaskrá
    láta sjá svo um að þeim aðila verði gert viðvart með fullnægjandi hætti.
 Ef tilkynnandi vill ekki hlíta ákvörðunum skv. 1. og 2. mgr. þessarar greinar
 getur hann borið málið undir dómstóla. Mál skal höfða innan sex mánaða frá því
                   að tilkynnandi fékk vitneskju um ákvörðun.
 Nú telur einhver rétti sínum hallað með skráningu og getur hann þá borið málið
 undir dómstóla, enda sé mál höfðað innan sex mánaða frá því að tilkynning var
  birt í Lögbirtingablaði. Ef aðili æskir þess skal skrá ókeypis athugasemd um
           málsúrslit í hlutafélagaskrá og birta síðan skv. 151. gr.
        151. gr. Hlutafélagaskrá skal á kostnað tilkynnanda láta birta í
    Lögbirtingablaði aðalefni þess sem skrásett hefur verið um stofnun nýrra
   hlutafélaga og tilvísun í aðalefni aukatilkynninga, t.d. varðandi móttöku
 sérfræðiskýrslu um öflun fjárhagsverðmæta skv. 8. gr. og yfirlýsingu matsmanna
    skv. 4. mgr. 122. gr. um rýrari möguleika lánardrottna á fullnustu vegna
 samrunaáætlunar á grundvelli 123. gr. Ef vísað er í framangreinda yfirlýsingu
  matsmanna skal athygli lánardrottna vakin á rétti þeirra til tryggingar skv.
126. gr. Þá getur hlutafélagaskrá í öðrum tilvikum látið birta meira en tilvísun
           í aðalefni aukatilkynninga ef hún telur slíkt nauðsynlegt.
 Það sem skráð hefur verið og birt í Lögbirtingablaði skal telja manni kunnugt,
  nema atvik séu svo vaxin að telja megi hann hvorki um það hafa vitað né mátt
vita. [Ákvæði 1. málsl. taka þó ekki til ráðstafana sem gerðar eru innan sextán
  daga eftir birtingu ef viðkomandi maður sannar að hann hafi ekki getað aflað
                       vitneskju um það sem birt var.]^1)
Nú hefur birting í Lögbirtingablaði eigi farið fram og hefur tilkynning þá ekki
      gildi gagnvart öðrum en þeim sem sannanlega höfðu vitneskju um hana.
    [Ef um misræmi er að ræða milli þess sem skráð er og þess sem birt er í
 Lögbirtingablaði getur félagið ekki borið hinn birta texta fyrir sig gagnvart
 þriðja manni. Hann getur hins vegar borið hinn birta texta fyrir sig gagnvart
 félaginu nema sannað sé að hann hafi haft vitneskju um það sem skráð var.]^1)
                            ^1)[71]L. 35/1997, 10. gr.

                         XVIII. kafli. Refsingar o.fl.
 152. gr. Nú vanrækja stofnendur, stjórnendur, framkvæmdastjóri, endurskoðendur
eða skoðunarmenn, skilanefndarmenn eða útibússtjóri erlends hlutafélags og aðrir
      skyldur sínar samkvæmt lögum þessum, félagssamþykktum eða ályktunum
 hluthafafundar og getur þá hlutafélagaskrá boðið þeim, að viðlagðri ákveðinni
  dagsekt eða vikusekt, að inna skylduverk af hendi. Bera má lögmæti úrskurðar
              undir dómstóla innan eins mánaðar frá birtingu hans.
       153. gr. Það varðar sektum ^1) eða fangelsi allt að tveimur árum:
    1. Að skýra vísvitandi rangt eða villandi frá högum hlutafélags eða öðru er
það varðar í opinberri auglýsingu eða tilkynningu, í opinberu boði í þátttöku í
stofnun félags eða í útboði hluta, í skýrslum, ársreikningi eða yfirlýsingum til
hluthafafundar eða forráðamanna félags eða í tilkynningum til hlutafélagaskrár.
   2. Að brjóta vísvitandi ákvæði laga þessara um öflun vissra fjárhagsverðmæta
     (1., 2. og 5. mgr. 8. gr.), greiðslu hlutafjár, útgáfu hlutabréfa eða
 bráðabirgðaskírteina, hlutaskrá, eigin hluti (1. og 2. mgr. 55. gr. og 58.61.
gr.), skyldu formanns varðandi boðun til stjórnarfunda (2. mgr. 70. gr.), boðun
   til hluthafafundar ef eigið fé samkvæmt bókum félagsins er orðið minna en
helmingur af skráðu hlutafé þess (4. mgr. 84. gr.), tillög í varasjóð, úthlutun
arðs, endurgreiðslu á hlutafjárframlögum, lán eða tryggingu til handa hluthöfum
o.fl. (104. gr.) og tilkynningu um stofnun útibús og starfsemi þess (141. gr.).
 [Sama gildir um brot á reglum um hlutafé í erlendum gjaldmiðli skv. 4. mgr. 1.
                                    gr.]^2)
               ^1)[72]L. 82/1998, 219. gr. ^2)[73]L. 62/2002, 3. gr.
     154. gr. Hver sá sem vísvitandi ber út rangar frásagnir eða með öðrum
 samsvarandi hætti skapar rangar hugmyndir um hag hlutafélags eða annað er það
  varðar, þannig að áhrif geti haft á sölu eða söluverð hluta í félaginu, skal
              sæta sektum ^1) eða fangelsi, allt að tveimur árum.
  Ef sá sem stjórnar hlutafélagi eða kemur að öðru leyti fram fyrir hönd þess
  hermir vísvitandi rangt eða villandi um efnahag félags eða eignir í skjölum,
  bréfum til viðskiptamanna, umburðarbréfum eða tilkynningum eða skýrslum til
 opinberra aðila, þá varðar það sektum eða [fangelsi allt að einu ári],^1) enda
        taki ákvæði 153. gr. eða 1. mgr. þessarar greinar ekki þar til.
                            ^1)[74]L. 82/1998, 219. gr.
  155. gr. Sá maður skal sæta sektum ^1) eða fangelsi allt að tveimur árum sem
   gerist sekur um eftirgreindar athafnir að því er varðar atkvæðagreiðslu á
                                 hluthafafundi:
    1. Aflar sér eða öðrum ólöglega færis á að taka þátt í atkvæðagreiðslu eða
                    ruglar atkvæðagreiðslu með öðrum hætti.
      2. Leitast við með ólögmætri nauðung, frelsisskerðingu eða misbeitingu
aðstöðu yfirboðara að fá hluthafa eða umboðsmann hans til þess að greiða atkvæði
              á ákveðinn hátt eða til þess að greiða ekki atkvæði.
    3. Kemur því til leiðar með sviksamlegu atferli að hluthafi eða umboðsmaður
   hans greiði ekki atkvæði þó að hann hafi ætlað sér það eða að atkvæði hans
                ónýtist eða hefur önnur áhrif en til var ætlast.
    4. Greiðir, lofar að greiða eða býður hluthafa eða umboðsmanni hans fé eða
   annan hagnað til þess að neyta ekki atkvæðisréttar síns eða til að greiða
                            atkvæði félaginu í óhag.
   5. Tekur við, fer fram á að fá eða lætur lofa sér eða öðrum hagnaði til þess
  að neyta ekki atkvæðisréttar síns eða til að greiða atkvæði félaginu í óhag.
                            ^1)[75]L. 82/1998, 219. gr.
156. gr. Sá sem vanrækir tilkynningar til hlutafélagaskrár samkvæmt lögum þessum
              skal sæta sektum eða [fangelsi allt að einu ári].^1)
                            ^1)[76]L. 82/1998, 219. gr.
 157. gr. Nú hefur stjórnanda félags eða öðrum sem komið hefur fram fyrir hönd
þess verið dæmd sekt vegna brots í starfi sínu fyrir félagið, og ber félagið þá
  ábyrgð á greiðslu sektar ef innheimta hefur orðið árangurslaus hjá sökunaut
 sjálfum. Ef ekki eru ákvæði í refsidómi um ábyrgð félagsins verður sektin því
aðeins innheimt með aðför hjá því að dæmt sé um skyldu þess í sérstöku opinberu
                                     máli.

                                  XIX. kafli.
  158. gr. [Ráðherra getur með reglugerð sett nánari ákvæði um framkvæmd laga
                     þessara, sbr. þó 2. mgr. 147. gr.]^1)
                            ^1)[77]L. 41/1997, 10. gr.
   [159. gr. Lög þessi taka til samlagshlutafélaga eftir því sem við á. Skulu
  félögin hafa orðið samlagshlutafélag í heiti sínu eða skammstöfunina slhf. Í
 samþykktum félaganna skulu m.a. vera reglur um réttarsamband milli þeirra sem
       bera annars vegar takmarkaða og hins vegar ótakmarkaða ábyrgð.]^1)
                            ^1)[78]L. 39/2003, 12. gr.

                            Ákvæði til bráðabirgða.
                                       I.
                                      II.

References

   Visible links
   1. http://www.althingi.is/dba-bin/lawformpr.pl?lnr=1995002
   2. file:///altext/stjtnr.html#1978032
   3. file:///altext/stjt/1989.069.html
   4. file:///altext/stjt/1990.012.html
   5. file://1991021.html
   6. file:///altext/stjt/1991.023.html
   7. file://1991090.html
   8. file:///altext/stjt/1991.092.html
   9. file:///altext/stjt/1994.137.html
  10. file:///altext/stjt/1994.137.html
  11. file://1995002.html
  12. file:///altext/stjt/1997.035.html
  13. file:///altext/stjt/1997.041.html
  14. file:///altext/stjt/1997.117.html
  15. file:///altext/stjt/1998.082.html
  16. file:///altext/stjt/2000.164.html
  17. file:///altext/stjt/2002.062.html
  18. file:///altext/stjt/2002.076.html
  19. file:///altext/stjt/2003.035.html
  20. file:///altext/stjt/2003.039.html
  21. file:///altext/stjt/2003.072.html
  22. file:///altext/stjt/2003.035.html
  23. file:///altext/stjt/1997.041.html
  24. file:///altext/stjt/2002.062.html
  25. file:///altext/stjt/1997.035.html
  26. file:///altext/stjt/1997.035.html
  27. file:///altext/stjt/2002.076.html
  28. file:///altext/stjt/1997.035.html
  29. file:///altext/stjt/2003.039.html
  30. file:///altext/stjt/1997.041.html
  31. file:///altext/stjt/2002.062.html
  32. file:///altext/stjt/1997.117.html
  33. file:///altext/stjt/2000.164.html
  34. file:///altext/stjt/1997.035.html
  35. file:///altext/stjt/2003.039.html
  36. file:///altext/stjt/1997.041.html
  37. file:///altext/stjt/1997.035.html
  38. file:///altext/stjt/1997.035.html
  39. file:///altext/stjt/2002.076.html
  40. file:///altext/stjt/1997.041.html
  41. file:///altext/stjt/1997.041.html
  42. file:///altext/stjt/1997.041.html
  43. file:///altext/stjt/1997.035.html
  44. file:///altext/stjt/2003.039.html
  45. file:///altext/stjt/1997.035.html
  46. file:///altext/stjt/1997.041.html
  47. file:///altext/stjt/2003.039.html
  48. file:///altext/stjt/2003.039.html
  49. file:///altext/stjt/2003.039.html
  50. file:///altext/stjt/2003.039.html
  51. file:///altext/stjt/1997.117.html
  52. file:///altext/stjt/1997.117.html
  53. file:///altext/stjt/1997.117.html
  54. file:///altext/stjt/1997.117.html
  55. file:///altext/stjt/1997.117.html
  56. file:///altext/stjt/2002.076.html
  57. file:///altext/stjt/2003.072.html
  58. file:///altext/stjt/2002.076.html
  59. file:///altext/stjt/1997.117.html
  60. file:///altext/stjt/2003.039.html
  61. file:///altext/stjt/1997.117.html
  62. file:///altext/stjt/2003.039.html
  63. file:///altext/stjt/1997.117.html
  64. file:///altext/stjt/2002.076.html
  65. file:///altext/stjt/2003.035.html
  66. http://www.reglugerd.is/interpro/dkm/WebGuard.nsf/key2/094-1998
  67. file:///altext/stjt/1997.041.html
  68. file:///altext/stjt/2003.039.html
  69. file:///altext/stjt/1997.035.html
  70. file:///altext/stjt/2003.039.html
  71. file:///altext/stjt/1997.035.html
  72. file:///altext/stjt/1998.082.html
  73. file:///altext/stjt/2002.062.html
  74. file:///altext/stjt/1998.082.html
  75. file:///altext/stjt/1998.082.html
  76. file:///altext/stjt/1998.082.html
  77. file:///altext/stjt/1997.041.html
  78. file:///altext/stjt/2003.039.html
