
   --------------------------------------------------------------------------

                              Lög um framleiðslu, verðlagningu og sölu á búvörum

                            1993 nr. 99 8. september

   --------------------------------------------------------------------------

                                   I. kafli.
                      Tilgangur laganna og orðaskýringar.
                                     1. gr.
                                                   Tilgangur þessara laga er:

   a.
           að stuðla að framförum og aukinni hagkvæmni í búvöruframleiðslu og
           vinnslu og sölu búvara til hagsbóta fyrir framleiðendur og
           neytendur,
   b.
           að framleiðsla búvara til neyslu og iðnaðar verði í sem nánustu
           samræmi við þarfir þjóðarinnar og tryggi ávallt nægjanlegt
           vöruframboð við breytilegar aðstæður í landinu,
   c.
           að nýttir verði sölumöguleikar fyrir búvörur erlendis eftir því
           sem hagkvæmt er talið,
   d.
           að kjör þeirra sem landbúnað stunda verði í sem nánustu samræmi
           við kjör annarra stétta,
   e.
           að innlend aðföng nýtist sem mest við framleiðslu búvara, bæði með
           hliðsjón af framleiðsluöryggi og atvinnu,
   f.
           að stuðla að jöfnuði á milli framleiðenda í hverri búgrein hvað
           varðar afurðaverð og markað.

                                     2. gr.
                                Merking orða í lögum þessum er sem hér segir:

           Afurðastöð er hver sú atvinnustarfsemi lögaðila eða einstaklings
           sem tekur við búvörum úr höndum framleiðenda til vinnslu,
           flokkunar, pökkunar, geymslu, heildsölu og/eða dreifingar.
           [Beingreiðslumark er tiltekin fjárhæð sem ákveðin er í 37. gr. og
           skiptist milli lögbýla eftir greiðslumarki þeirra.]^1)
           Búvörur teljast í lögum þessum afurðir búfjár, þar með taldar
           afurðir nautgripa, sauðfjár, hrossa, svína, alifugla og loðdýra,
           afurðir nytjajurta og afurðir hlunninda. Lög þessi taka ekki til
           afurða alifiska.
           Efri og neðri mörk greiðslumarks eru leyfileg fráviksmörk
           framleiðslu á lögbýli frá greiðslumarki býlisins án þess að
           frávikið valdi breytingu á beinum greiðslum úr ríkissjóði nema
           kveðið sé á um aðrar viðmiðanir í samningum [Bændasamtaka
           Íslands]^2) og landbúnaðarráðherra skv. a-lið 1. mgr. 30. gr. eða
           í reglugerðum við lög þessi.
           Fóður merkir í lögum þessum vöru sem notuð er til fóðrunar búfjár
           við búvöruframleiðslu.
           Framleiðandi er hver sá, sem á eigin vegum hefur með
           búvöruframleiðslu að gera, hvort sem er einstaklingur, lögaðili,
           aðili að félagsbúi eða ríkisbú.
           [Greiðslumark lögbýlis er tiltekinn fjöldi ærgilda eða magn
           mjólkur mælt í lítrum sem ákveðið er fyrir hvert lögbýli og veitir
           rétt til beingreiðslu úr ríkissjóði.
           Heildargreiðslumark er tiltekið magn mjólkur mælt í lítrum sem
           ákveðið er samkvæmt búvörusamningi með tilliti til heildarneyslu
           innan lands og skiptist milli lögbýla eftir greiðslumarki
           þeirra.]^3)
           Lögbýli eða jörð er í lögum þessum skilgreint skv. [2]1. gr.
           ábúðarlaga nr. 64 31. maí 1976, með síðari breytingum.
           Sláturleyfishafi er hver sá aðili sem hefur löggildingu eða
           undanþáguleyfi til slátrunar búfjár samkvæmt [3]lögum nr. 30 28.
           apríl 1966, um meðferð, skoðun og mat á sláturafurðum, með síðari
           breytingum.
           Verðlagsár er tímabilið frá 1. september til 31. ágúst árið eftir.
           Þó getur landbúnaðarráðherra ákveðið, að fenginni umsögn
           Framleiðsluráðs landbúnaðarins, að verðlagsár fylgi almanaksári.
           [Vetrarfóðraðar kindur eru ær, hrútar, sauðir og lömb sem sett eru
           á vetur og talin eru fram á forðagæsluskýrslu.]^1)

                 Rísi ágreiningur um hvað falla skuli undir hugtök þessi sker
                                      landbúnaðarráðherra úr þeim ágreiningi.

   ^1)[4]L. 124/1995, 2. gr.^2)[5]L. 124/1995, 19. gr.^3)[6]L. 124/1995, 1.
   gr.

                                   II. kafli.
                       Yfirstjórn og samtök framleiðenda.
                                     3. gr.
        [Landbúnaðarráðherra fer með yfirstjórn þeirra mála sem lög þessi
   taka til, þar með talinn útflutning landbúnaðarvara.]^1)

   ^1)[7]L. 85/1994, 1. gr.

                                     4. gr.
        [Bændasamtök Íslands]^1) fara með fyrirsvar framleiðenda búvara við
   framkvæmd laga þessara nema öðruvísi sé kveðið á um í lögum þessum.
        Ráðherra getur, að fengnu samþykki [Bændasamtaka Íslands],^1)
   viðurkennt einstök landssamtök framleiðenda búvara til að fara með
   fyrirsvar vegna framleiðenda í viðkomandi grein við gerð samninga skv.
   a-lið 1. mgr. 30. gr. og aðrar ákvarðanir samkvæmt lögum þessum.
        [Bændasamtök Íslands]^1) eða landssamtök skv. 2. mgr. skulu velja sér
   samninganefnd sem fer með umboð þeirra til samningsgerðar. Samtökin skulu
   tilkynna landbúnaðarráðherra um nöfn formanns og varaformanns
   samninganefndar eigi síðar en 1. júní vegna samninga fyrir næstkomandi
   verðlagsár.
        Framleiðandi búvöru, sem lög þessi taka til, á rétt til að vera
   félagsmaður í [Bændasamtökum Íslands]^1) eða viðurkenndum samtökum
   búvöruframleiðenda skv. 2. mgr. þessarar greinar eftir nánari reglum í
   samþykktum [Bændasamtaka Íslands].^1)
        Samningar, sem [Bændasamtök Íslands]^1) eða viðurkennd samtök skv. 2.
   mgr. gera skv. a-lið 1. mgr. 30. gr., skulu vera bindandi fyrir
   framleiðendur viðkomandi búvara hvort sem þeir eru félagar í
   [Bændasamtökum Íslands],^1) samtökum skv. 2. mgr. eða standa utan þessara
   félagssamtaka.

   ^1)[8]L. 124/1995, 19. gr.

                                  III. kafli.
                     Um skipan og verkefni Framleiðsluráðs.
                                     5. gr.
        [Framleiðsluráð landbúnaðarins er samstarfsvettvangur allra
   búvöruframleiðenda í landinu og samtaka þeirra.
        Framleiðsluráð skal skipað fimmtán mönnum. Skal stjórn heildarsamtaka
   bænda skipa fjórtán menn í ráðið, þar af fjóra án tilnefningar og tíu sem
   eftirgreindir aðilar tilnefna: Landssamband kúabænda, sem tilnefnir tvo
   menn í ráðið, og Samtök afurðastöðva í mjólkuriðnaði, Landssamtök
   sláturleyfishafa, Félag eggjaframleiðenda, Félag hrossabænda, Félag
   kjúklingabænda, Landssamtök sauðfjárbænda, Samband garðyrkjubænda og
   Svínaræktarfélag Íslands, sem tilnefna hver um sig einn mann. Þá skipar
   landbúnaðarráðherra einn mann í ráðið. Velja skal jafnmarga varamenn í
   Framleiðsluráð með sama hætti.
        Framleiðsluráð skal skipað árlega við lok hvers reglulegs
   búnaðarþings. Ráðið kýs sér formann og varaformann til sama tíma. Þegar
   rætt er um málefni er varða aðrar búgreinar en fulltrúa eiga í
   Framleiðsluráði ber að gefa fulltrúum félaga þeirra, einum frá hverju,
   kost á að sitja fund ráðsins með málfrelsi og tillögurétti. Framleiðsluráð
   kýs úr sínum hópi aðal- og varamenn í framkvæmdanefnd. Verkefni
   nefndarinnar er að taka ákvörðun um og afgreiða mál sem ekki þykir fært að
   fresta til fundar Framleiðsluráðs. Jafnframt getur ráðið falið
   framkvæmdanefnd framkvæmd einstakra mála.
        Framleiðsluráð ræður sér framkvæmdastjóra og annað starfslið eftir
   því sem þörf krefur.]^1)

   ^1)[9]L. 141/1994, 1. gr.

                                     6. gr.
        Verkefni Framleiðsluráðs landbúnaðarins eru, auk þess sem mælt er
   fyrir í lögum þessum, eftirfarandi:

   1.
           Að stuðla að því að framleiðsla og vinnsla búvara verði í samræmi
           við ákvæði 1. gr.
   2.
           Að annast stjórn búvöruframleiðslunnar eftir því sem nánar er mælt
           fyrir í lögum þessum og fyrirmælum sem sett eru á grundvelli
           þeirra.
   3.
           Að annast verðskráningu búvara og auglýsa verð á þeim.
   4.
           Að gera áætlanir um framleiðslu og sölu búvara.
   5.
           Að vera umsagnaraðili um skipulag vinnslu búvara og hafa eftirlit
           með því að starfsemi afurðastöðva sé sem hagkvæmust.
   6.
           Að halda skýrslur um framleiðslu og sölu búvara og að gefa út
           ársrit um þróun og hag landbúnaðarins.
   7.
           Að annast kynningar- og fræðslustarf um landbúnaðinn og
           framleiðsluvörur hans.
   8.
           Að rækja önnur verkefni sem landbúnaðarráðherra kann að fela því.

                                   IV. kafli.
                          Um verðskráningu á búvörum.
                                     7. gr.
        [Verðlagsnefnd búvara, skipuð sex mönnum, ákveður afurðaverð til
   búvöruframleiðenda og verð búvara í heildsölu.
        Samtök launþega tilnefna tvo fulltrúa í nefndina. Skal annar þeirra
   tilnefndur af stjórn Bandalags starfsmanna ríkis og bæja og hinn af stjórn
   Alþýðusambands Íslands. Noti annar aðilinn ekki tilnefningarrétt sinn
   færist réttur hans til hins.
        Stjórn Bændasamtaka Íslands og stjórnir búgreinasamtaka, sem hlotið
   hafa viðurkenningu skv. 4. gr. og starfa fyrir búgreinafélög þeirra afurða
   sem verðlagðar eru hverju sinni, tilnefna tvo fulltrúa í nefndina
   sameiginlega. Skal annar þeirra tilnefndur til að fjalla eingöngu um
   verðmyndun til framleiðenda. Skal hann víkja úr nefndinni fyrir fulltrúa
   samtaka afurðastöðva í nefndinni þegar fjallað er um verðmyndun hjá
   afurðastöðvum.
        Samtök afurðastöðva fyrir búvörur tilnefna tvo fulltrúa í nefndina.
   Skulu þeir tilnefndir þannig að í nefndinni starfi hverju sinni fulltrúar
   frá þeirri vinnslugrein sem um er rætt hverju sinni. Annar þessara
   fulltrúa skal tilnefndur til að starfa aðeins í nefndinni þegar nefndin
   fjallar um verðmyndun hjá afurðastöðvum og kemur í stað fulltrúa
   framleiðenda sem víkur sæti.
        Landbúnaðarráðherra tilnefnir einn fulltrúa í nefndina og er hann
   formaður hennar.
        Varamenn skulu tilnefndir á sama hátt og aðalmenn. Ákvarðanir í
   nefndinni skulu teknar með einföldum meiri hluta atkvæða. Komi upp jöfn
   staða atkvæða sker atkvæði formanns úr um niðurstöðu.
        Tilnefningu fulltrúa í verðlagsnefnd skal lokið 15. júní ár hvert. Nú
   notar einhver aðili ekki rétt sinn til tilnefningar og skal
   landbúnaðarráðherra þá tilnefna mann í nefndina í stað samtaka
   framleiðenda og samtaka afurðastöðva en félagsmálaráðherra á sama hátt í
   stað samtaka launþega. Nefndin skal fullskipuð 1. júlí ár hvert.
        Hagstofustjóri og forstöðumaður Hagþjónustu landbúnaðarins skulu vera
   verðlagsnefnd til aðstoðar.]^1)

   ^1)[10]L. 69/1998, 1. gr.

                                     8. gr.
        [Verðlagsnefnd ákveður við upphaf hvers verðlagsárs, í fyrsta sinn 1.
   september 1998, lágmarksverð fyrir mjólk til framleiðenda sem miðast við
   1. flokks mjólk með skilgreindu efnainnihaldi. Hverri afurðastöð er
   heimilt að greiða framleiðendum hærra verð en lágmarksverð. Verðlagsnefnd
   ákveður leyfileg afföll af verði mjólkur sem ekki stenst kröfur sem 1.
   flokks mjólk. Ákvörðun um lágmarksverð mjólkur skal byggjast á gerð
   verðlagsgrundvallar fyrir bú af hagkvæmri stærð, með framleiðsluaðstöðu
   þar sem tekið er mið af opinberum heilbrigðis- og aðbúnaðarkröfum og
   hagkvæmum framleiðsluháttum. Áætlað vinnuframlag skili endurgjaldi
   hliðstæðu og gerist hjá starfsstéttum sem bera sambærilega ábyrgð á
   rekstri og mæta hliðstæðum kröfum um viðveru og færni. Ákvörðun
   verðlagsnefndar um lágmarksverð skal tekin til endurskoðunar innan
   verðlagsársins komi fram um það ósk í nefndinni. Framleiðslukostnaður á
   nautgripakjöti til framleiðenda skal metinn og skráður af verðlagsnefnd
   samhliða ákvörðun á lágmarksverði mjólkur. Heimilt er verðlagsnefnd að
   ákveða að skráning á verði nautgripakjöts falli niður. Landssambandi
   kúabænda er þá heimilt að gefa út viðmiðunarverð til framleiðenda fyrir
   einstaka flokka nautgripakjöts.
        Verðlagsnefnd metur við upphaf hvers verðlagsárs framleiðslukostnað
   sauðfjárafurða fyrir meðalbú, í fyrsta sinn 1. september 1998. Miða skal
   við kostnaðarútreikninga er sýni áætlaða vinnuþörf, fjármagnskostnað,
   rekstrargjöld, launakostnað og afurðir meðalbús sem er rekið við eðlilegar
   framleiðsluaðstæður. Tilgreina skal ársvinnu á sauðfjárbúi af stærð sem
   miðað er við og virða endurgjald fyrir vinnuframlag til samræmis við kjör
   þeirra sem vinna sambærileg störf og hafa svipaða menntun, sérhæfni og
   ábyrgð í starfi á almennum vinnumarkaði. Mat verðlagsnefndar skal taka til
   endurskoðunar innan verðlagsársins komi fram um það ósk í nefndinni.
   Landssamtökum sauðfjárbænda er heimilt að gefa út viðmiðunarverð til
   framleiðenda fyrir einstaka flokka sauðfjárafurða.
        Til ákvörðunar á framleiðendaverði annarra búvara en afurða sauðfjár
   og nautgripa skal verðlagsnefnd semja um verðlagsgrundvöll er sýni áætlaða
   vinnuþörf, fjármagnskostnað, rekstrargjöld, launakostnað og afurðir bús
   sem næst meðalbúi að stærð, sem er rekið við eðlilegar
   framleiðsluaðstæður, komi fram um það óskir frá Bændasamtökum Íslands og
   viðurkenndum samtökum búvöruframleiðenda í viðkomandi grein skv. 2. mgr.
   4. gr. Tilgreina skal ársvinnu á búinu og virða endurgjald fyrir
   vinnuframlag til samræmis við kjör þeirra sem vinna sambærileg störf og
   hafa svipaða menntun, sérhæfni og ábyrgð í starfi á almennum vinnumarkaði.
   Verðlagsgrundvöllurinn gildir fyrir tvö ár í senn frá byrjun verðlagsárs
   og skal hann vera tilbúinn fyrir þann tíma ár hvert nema annað sé ákveðið
   með samkomulagi í verðlagsnefnd. Nefndinni er hvenær sem er heimilt að
   taka mið af verðlagsbreytingum vegna fjármagns- og rekstrarkostnaðar, svo
   og launabreytingum á tímabilinu, komi fram um það óskir í nefndinni.
   Verðlagsgrundvöllur hvers tímabils framlengist sjálfkrafa um tvö ár í senn
   ef honum er ekki sagt upp af fulltrúum samningsaðila með minnst þriggja
   mánaða fyrirvara. Nefndin getur þó komið sér saman um annan frest.
        Við kostnaðarútreikninga skulu beinar greiðslur ríkissjóðs til
   framleiðenda teljast til tekna og koma til lækkunar á verði þeirra afurða
   sem beinar greiðslur taka til.]^1)

   ^1)[11]L. 69/1998, 2. gr.

                                   9.10. gr.
         ^1)

   ^1)[12]L. 69/1998, 18. gr.

                                    11. gr.
        [Hagstofa Íslands skal afla fullnægjandi gagna fyrir verðlagsnefnd um
   framleiðslukostnað búvara, tekjur annarra stétta og verð og verðbreytingar
   á einstökum kostnaðarliðum verðlagsgrundvallar. Verðlagsnefnd skal í
   samráði við Hagstofu Íslands setja reglur um öflun gagna.
        Hagþjónusta landbúnaðarins skal árlega afla rekstrarreikninga frá
   bændum, nægilega margra að dómi Hagstofu Íslands, er sýni raunverulegan
   framleiðslukostnað hinna ýmsu búvara. Skulu þeir vera tilbúnir og
   uppgerðir fyrir 15. júní ár hvert fyrir næsta ár á undan. Reikningar
   þessir skulu vera til afnota fyrir Hagstofu Íslands og verðlagsnefnd.
   Stjórn Hagþjónustu landbúnaðarins, ásamt Hagstofu Íslands, skipuleggur
   þetta starf hennar í samráði við verðlagsnefnd.
        Verðlagsnefnd getur ákveðið að efna til sérstakra rannsókna í því
   skyni að fá betri upplýsingar um þau atriði er máli skipta fyrir
   verðlagningu búvara. Skylt er að stofna til slíkra rannsókna ef þrír
   nefndarmenn eða fleiri krefjast þess. Skal nefndin í því efni leita
   samstarfs við Hagstofu Íslands, Hagþjónustu landbúnaðarins og aðrar
   opinberar stofnanir, svo og Framleiðsluráð landbúnaðarins, að því leyti
   sem rannsóknirnar snerta starfssvið viðkomandi stofnana. Telji umræddar
   stofnanir sig ekki geta látið í té starfslið til þess að gera þær
   rannsóknir er verðlagsnefnd hefur ákveðið að fram skuli fara er nefndinni
   heimilt að ráða til þess nauðsynlegt starfslið, enda komi samþykki
   landbúnaðarráðherra til.
        Skylt er einstaklingum, fyrirtækjum og stofnunum að láta þeim er
   rannsóknir gera í té nauðsynlegar upplýsingar að viðlögðum dagsektum sé
   upplýsingaskyldu ekki sinnt.]^1)

   ^1)[13]L. 69/1998, 3. gr.

                                    12. gr.
         ^1)

   ^1)[14]L. 69/1998, 18. gr.

                                    13. gr.
        [Verðlagsnefnd ákveður heildsöluverð búvara sem verðlagðar eru skv.
   8. gr., að teknu tilliti til afurðaverðs til framleiðenda og rökstuddra
   upplýsinga um kostnað við vinnslu og dreifingu búvara, nema annað sé tekið
   fram í samningi sem gerður er á grundvelli a-liðar 30. gr. laganna.
   Nefndin getur ákveðið að efna til sérstakra rannsókna í því skyni að fá
   betri upplýsingar um þau atriði er máli skipta fyrir ákvörðun
   heildsöluverðs á búvörum með hliðstæðum hætti og segir í 11. gr.
        Verðlagsnefnd er, þrátt fyrir ákvæði 1. mgr., heimilt í samkomulagi
   um heildsöluverð að gera tilteknar fyrir fram ákveðnar framleiðnikröfur
   til afurðastöðva, enda sé það samhljóða ákvörðun nefndarinnar.
        Verðlagsnefnd getur, að fengnum tillögum afurðastöðva eða samtaka
   þeirra, heimilað afurðastöðvum að gera samninga sín á milli um
   verðtilfærslu milli tiltekinna afurða. Samningar þessir skulu hljóta
   staðfestingu verðlagsnefndar.]^1)

   ^1)[15]L. 69/1998, 4. gr.

                                    14. gr.
         ^1)

   ^1)[16]L. 69/1998, 18. gr.

                                    15. gr.
        [Heimilt er verðlagsnefnd að breyta heildsöluverði á búvörum hafi
   orðið breytingar á afurðaverði til framleiðenda, sbr. 8. gr., eða
   rekstrarkostnaði og vinnulaunum við vinnslu búvara, komi fram um það ósk
   innan nefndarinnar.]^1)

   ^1)[17]L. 69/1998, 5. gr.

                                    16. gr.
        [Verðlagsnefnd getur, að fenginni umsögn Framleiðsluráðs, ákveðið að
   undanskilja einstakar vörutegundir verðlagningarákvæðum skv. 13. gr. þegar
   samkeppni er að mati nefndarinnar næg til þess að tryggja æskilega
   verðmyndun og sanngjarnt verðlag.]^1)

   ^1)[18]L. 69/1998, 6. gr.

                                  17.18. gr.
         ^1)

   ^1)[19]L. 69/1998, 18. gr.

                                   V. kafli.
                                 Um verðmiðlun.
                                    19. gr.
        [[Innheimta skal verðmiðlunargjald á heildsölustigi af afurðum
   nautgripa og sauðfjár og telst gjaldið til heildsölu- og
   dreifingarkostnaðar sé hann ákveðinn af [verðlagsnefnd búvöru].^1)
   Verðmiðlunargjaldið skal vera af mjólk sem lögð er inn í afurðastöð innan
   greiðslumarks, 0,65 kr. á lítra, og af kindakjöti sem ætlað er til sölu á
   innlendum markaði, 7,00 kr. á kg.]^2)
        Tekjum af verðmiðlunargjaldi skal m.a. varið þannig:

   a.
           til verðmiðlunar á milli afurðastöðva til þess að jafna
           flutningskostnað frá framleiðendum að afurðastöðvum í þeim
           tilgangi að auðvelda hagkvæman rekstur stöðvanna og til þess að
           greiða nauðsynlega flutninga á milli svæða þar sem vöntun kann að
           vera á einstökum afurðum, sbr. 60. gr.,
   b.
           til að koma á hentugri verkaskiptingu á milli afurðastöðva,
   c.
           til að jafna aðstöðu afurðastöðvanna til að koma framleiðsluvörum
           sínum á markað.

        Við ráðstöfun tekna af verðmiðlunargjaldi er heimilt að taka tillit
   til stærðar og staðsetningar afurðastöðva svo að unnt sé að styrkja
   sérstaklega rekstur þeirra þar sem það þykir hagkvæmur kostur vegna
   landfræðilegrar einangrunar.
        Áður en ákvarðanir eru teknar um ráðstöfun tekna af
   verðmiðlunargjöldum skal leita tillagna frá Framleiðsluráði landbúnaðarins
   og samtaka þeirra afurðastöðva sem um ræðir.]^3)

   ^1)[20]L. 69/1998, 16. gr.^2)[21]L. 124/1995, 5. gr.^3)[22]L. 129/1993, 1.
   gr.

                                    20. gr.
        [Innheimta skal verðskerðingargjald af verði kindakjöts, [hrossakjöts
   og nautgripakjöts]^1) til framleiðenda. Verðskerðingargjaldið skal vera af
   kindakjöti sem ætlað er til sölu á innlendum markaði, [3%]^1) af
   framleiðendaverði, og af hrossakjöti 2% af framleiðendaverði. [Af
   nautgripakjöti skal gjaldið vera 600 kr. á alla slátraða gripi sem
   flokkast í UN og K gæðaflokka. Auk þess verði 1.100 kr. lagðar á hvern
   sláturgrip í framangreindum gæðaflokkum á tímabilinu frá 1. september til
   31. desember ár hvert.]^1)
        Verðskerðingargjaldi skal varið til markaðsaðgerða innan lands eða
   utan og til að leiðrétta birgðastöðu kjöts.]^2)

   ^1)[23]L. 77/1997, 1. gr.^2)[24]L. 124/1995, 6. gr.

                                    21. gr.
        [Innheimta skal hjá afurðastöð 1,8% verðskerðingargjald af úrvinnslu-
   og heildsölukostnaði kindakjöts, sem ætlað er til sölu á innlendum
   markaði, í sama skyni og 20. gr. kveður á um. Ráðherra ákveður
   viðmiðunarkostnað að fengnum tillögum Framleiðsluráðs landbúnaðarins.]^1)

   ^1)[25]L. 69/1998, 7. gr.

                                    22. gr.
        [Frá og með 1. september 1998 skal innheimta verðtilfærslugjald hjá
   afurðastöðvum af hverjum innvegnum mjólkurlítra í afurðastöð innan
   greiðslumarks. Gjald þetta telst til heildsölu- og dreifingarkostnaðar sé
   hann ákveðinn af verðlagsnefnd. Verðtilfærslugjaldið skal vera 2,65 kr. á
   hvern lítra mjólkur. Gjald þetta greiðist út á tilteknar mjólkurafurðir
   við sölu innan lands eftir ákvörðun verðlagsnefndar.]^1)

   ^1)[26]L. 69/1998, 8. gr.

                                    23. gr.
         ^1)

   ^1)[27]L. 124/1995, 21. gr.

                                    24. gr.
        Framleiðsluráð landbúnaðarins annast framkvæmd verðmiðlunar, þar með
   talið innheimtu, vörslu og reikningshald vegna verðmiðlunar og
   framleiðslugjalda samkvæmt kafla þessum. Reikningum hvers
   verðmiðlunargjalds skal haldið sérgreindum. Kostnaður af starfi
   Framleiðsluráðs landbúnaðarins að þessum verkefnum skal greiddur af
   innheimtum verðmiðlunar- og framleiðslugjöldum samkvæmt kafla þessum eftir
   reikningi sem ráðherra staðfestir.
        Gögn um innheimtu og álagningu, svo og reikningar þeirra gjalda sem
   innheimt eru samkvæmt kafla þessum, skulu endurskoðuð af tveim löggiltum
   endurskoðendum og skal annar tilnefndur af landbúnaðarráðherra en hinn af
   Framleiðsluráði landbúnaðarins. Ársreikningar vegna þessara gjalda skulu
   birtir í Stjórnartíðindum.
        Afurðastöðvar og heildsöluaðilar, sem versla með gjaldskyldar
   búvörur, skulu standa Framleiðsluráði skil á verðmiðlunar- og
   framleiðslugjöldum svo og þeim gjöldum sem á eru lögð skv. 25. gr. Selji
   framleiðandi búvörur sínar beint til neytanda ber honum að standa skil á
   gjöldum þessum til Framleiðsluráðs.

                                    25. gr.
         ^1)

   ^1)[28]L. 84/1997, 7. gr.

                                    26. gr.
        Framleiðsluráð landbúnaðarins annast öflun þeirra gagna sem þörf er á
   til framkvæmdar verðmiðlunar samkvæmt kafla þessum og lætur [verðlagsnefnd
   búvöru]^1) í té slíkar upplýsingar. [Verðlagsnefnd búvöru]^1) getur óskað
   eftir því að Framleiðsluráð afli tiltekinna gagna vegna þessa og leggi þau
   fyrir nefndina.
        Aðilum, er annast vinnslu og sölu búvara, er skylt að veita
   Framleiðsluráði upplýsingar er að þessu lúta og þeir geta látið í té.
   Neiti aðili eða sinni því ekki að láta í té umbeðin gögn er heimilt að
   fresta greiðslu verðmiðlunargjalda eða framleiðslugjalda samkvæmt kafla
   þessum til viðkomandi þar til fullnægjandi skil hafa verið gerð auk þess
   sem heimilt er að beita dagsektum, sbr. 70. gr.

   ^1)[29]L. 69/1998, 16. gr.

                                    27. gr.
        [Verðmiðlunargjöld, verðskerðingargjöld, verðjöfnunargjald og gjald
   til Framleiðsluráðs samkvæmt kafla þessum eru aðfararhæf.]^1)
        [Ráðherra setur í reglugerð^2) nánari ákvæði um innheimtu, gjalddaga,
   álagningu gjaldanna samkvæmt áætlun og annað sem lýtur að framkvæmd á
   innheimtu gjaldanna.
        Þá setur ráðherra í reglugerð ákvæði um framkvæmd uppgjörs og
   greiðslu tekna af verðmiðlunargjöldum, verðskerðingargjöldum og
   verðjöfnunargjaldi samkvæmt kafla þessum til afurðastöðva og framleiðenda
   og um uppgjörstímabil.]^3)

   ^1)[30]L. 99/1995, 1. gr.^2)Rg. 469/1996.^3)[31]L. 124/1995, 9. gr.

                                   VI. kafli.
                            Um greiðslu afurðaverðs.
                                    28. gr.
        Afurðastöð er skylt að haga greiðslum til framleiðanda fyrir
   innlagðar búvörur í samræmi við ákvæði þessara laga og þeirra samninga og
   ákvarðana sem teknar eru með heimild í þeim.

                                    29. gr.
        [Nú er ákveðið það magn mjólkur sem framleiðendum eru tryggðar
   beingreiðslur fyrir samkvæmt heimild í 30. gr. og verð hennar til
   framleiðanda er ákveðið skv. 8. gr. og er þá afurðastöð skylt að greiða
   framleiðanda fullt verð innan greiðslumarks samkvæmt gildandi
   verðlagsgrundvelli á innleggsdegi, sbr. þó 22. gr. Ber að inna greiðslu af
   hendi eigi síðar en 10. dag næsta mánaðar eftir innleggsmánuð. Heimilt er
   að semja um annan hátt á greiðslum en að framan greinir.
        Taki mjólkursamlag við mjólk umfram greiðslumark framleiðanda sem
   verður utan heildargreiðslumarks við lokauppgjör skal samsvarandi magn
   mjólkurafurða markaðsfært erlendis á ábyrgð mjólkursamlags og
   framleiðanda. Framleiðsluráð landbúnaðarins getur þó heimilað sölu þeirra
   innan lands ef gengið hefur á birgðir og skortur á mjólkurvörum er því
   fyrirsjáanlegur. Um greiðsluskyldu afurðastöðva fyrir innlegg umfram
   greiðslumark mjólkur, en innan efri marka þess, fer eftir gildandi
   samningum landbúnaðarráðherra og Bændasamtaka Íslands skv. a-lið 1. mgr.
   30. gr. laganna.
        [Við kaup á kindakjöti frá framleiðendum eða samkomulag um að annast
   sölu þess skal tilgreina hvort kjötið sé til sölu innan lands eða til
   útflutnings, en greiðslur fyrir kindakjöt skulu vera óháðar greiðslumarki
   lögbýlisins.]^1)
        Landbúnaðarráðherra skal fyrir 1. september ár hvert, að fengnum
   tillögum Bændasamtaka Íslands, ákveða hlutfall kindakjöts sem flytja skal
   á erlendan markað. Ákvörðun þessi getur gilt fyrir allt að tólf mánaða
   framleiðslu- og sölutímabil. Framleiðsluráð landbúnaðarins skal kynna
   sláturleyfishöfum og sauðfjárframleiðendum ákvörðun um útflutningsþörf
   kindakjöts.
        Sláturleyfishafa og öðrum sem annast sölu eða dreifingu á kindakjöti
   frá sláturhúsi er skylt að leggja til kjöt til útflutnings samkvæmt
   ákvörðun landbúnaðarráðherra eða semja við annan sláturleyfishafa um
   verkun og útflutning á sama magni. Sé þess ekki kostur er viðkomandi aðila
   skylt að greiða vegna útflutningskvaðar gjald sem landbúnaðarráðherra
   auglýsir fyrir 1. september ár hvert og skal svara til mismunar á
   heildsöluverði og viðmiðunarverði sem miðast við meðalverð við útflutning
   á undangengnum tólf mánuðum. Landbúnaðarráðherra skal, að fengnum tillögum
   Bændasamtaka Íslands og Landssamtaka sláturleyfishafa, setja nánari reglur
   um skipulag útflutnings svo að erlendir markaðir nýtist sem best.
        Allir sauðfjárframleiðendur skulu taka þátt í útflutningi eða sæta
   útflutningsuppgjöri vegna útflutningskvaðar fyrir sama hlutfall af
   framleiðslu sinni að undanskildu því magni sem framleiðandi tekur til
   eigin nota samkvæmt heimild í reglugerð. Undanþegnir útflutningsuppgjöri
   eru þó þeir framleiðendur sem hafa 0,7 vetrarfóðraðar kindur eða minna á
   hvert ærgildi greiðslumarks, enda liggi fyrir fullnægjandi vottorð um
   ásetning þeirra. Þá getur ráðherra ákveðið, að fenginni tillögu
   Bændasamtaka Íslands, að [kjöt af sauðfé]^1) sem slátrað er á ákveðnum
   tímabilum utan haustsláturtíðar verði undanþegið útflutningsuppgjöri. Hafi
   framleiðandi fjölgað vetrarfóðruðu fé frá því sem hann hafði veturinn
   1994/1995 getur landbúnaðarráðherra ákveðið, að fenginni tillögu
   framkvæmdanefndar búvörusamninga, að sú framleiðsla, sem svarar til
   fjölgunarinnar, fari öll á erlendan markað. Skal þá miðað við sama
   hlutfall af framleiðslu og fjölgun nemur. Því til viðbótar skal
   framleiðandi taka þátt í útflutningi eins og um óbreytta bústærð væri að
   ræða. Heimild þessari skal aðeins beita haustin 1996 og 1997.
        Hafi verið tekin ákvörðun um verðskerðingu skv. 20. gr. og/eða 1.
   mgr. 21. gr. er afurðastöð skylt að halda henni eftir við uppgjör og
   standa Framleiðsluráði landbúnaðarins skil á hinu innheimta
   verðskerðingarfé.]^2)

   ^1)[32]L. 69/1998, 9. gr.^2)[33]L. 124/1995, 10. gr.

                                  VII. kafli.
                        Um stjórn búvöruframleiðslunnar.
                                    30. gr.
        Til þess að hafa stjórn á framleiðslu búvara þannig að hún verði í
   samræmi við tilgang laga þessara er landbúnaðarráðherra:

   a.
           rétt að leita eftir samningum fyrir hönd ríkisstjórnarinnar við
           [Bændasamtök Íslands]^1) um magn mjólkur- og sauðfjárafurða sem
           framleiðendum verður ábyrgst fullt verð fyrir á samningstímanum
           skv. 8. gr. Samningarnir skulu gerðir fyrir 1. ágúst ár hvert og
           gilda næsta verðlagsár. Heimilt er að semja til lengri tíma í einu
           og að binda samninga við einstakar búvörur. Á sama hátt er
           landbúnaðarráðherra heimilt í stað ofannefndra samninga að semja
           um beinar greiðslur ríkissjóðs til framleiðenda mjólkur- og
           sauðfjárafurða á lögbýlum.
   b.
           heimilt að ákveða skiptingu framleiðslu einstakra búvara, þar með
           taldra þeirra sem um er samið skv. a-lið, eftir héruðum. Skal sú
           skipting miðuð við félagssvæði búnaðarsambandanna en ráðherra er
           þó heimilt að ákveða aðra svæðaskiptingu að fengnu samþykki
           Framleiðsluráðs landbúnaðarins og viðkomandi búnaðarsambanda.

           Heimilt er að skipta framleiðslu innan hvers svæðis eða fela
           stjórn viðkomandi búnaðarsambands eða samtaka framleiðenda, sem
           viðurkennd eru skv. 2. mgr. 4. gr., að skipta framleiðslunni milli
           einstakra framleiðenda samkvæmt reglugerð er ráðherra setur.

   c.d.
           ^2)

         ^2)

   ^1)[34]L. 124/1995, 19. gr.^2)[35]L. 87/1995, 14. gr.

                                    31. gr.
        [Andvirði tolla af innfluttu fóðri og hráefnum í það í 10., 11., 12.,
   17. og 23. kafla tollskrár í viðauka I við [36]tollalög, nr. 55/1987, skal
   renna í sérstakan sjóð, fóðursjóð, sem skal vera í vörslu
   landbúnaðarráðherra.
        Landbúnaðarráðherra er heimilt að greiða innflytjendum eða kaupendum
   fóðurs fé úr fóðursjóði sem samsvarar tollum þeim sem þeir hafa greitt við
   innflutning vörunnar eða fóðurkaup. Þá er enn fremur heimilt að greiða
   framleiðendum búvara fé úr fóðursjóði eftir afurðamagni. Ráðherra getur
   falið Framleiðsluráði landbúnaðarins að annast greiðslur samkvæmt þessari
   grein og skal þá Ríkisendurskoðun endurskoða reikninga sjóðsins.
        Ráðherra setur reglugerð^1) um starfsemi fóðursjóðs og tilhögun
   greiðslna.]^2)

   ^1)Rg. 589/1995. Rg. 430/1996. Rg. 431/1996.^2)[37]L. 87/1995, 15. gr.

                                    32. gr.
         ^1)

   ^1)[38]L. 87/1995, 16. gr.

                                    33. gr.
        [Eftirstöðvar tekna fóðursjóðs eftir greiðslur samkvæmt ákvæðum 31.
   gr. skulu renna í Framleiðnisjóð landbúnaðarins.
        Framleiðnisjóður skal, að fenginni staðfestingu landbúnaðarráðherra,
   ráðstafa umræddu fé sem lánum eða framlögum til eflingar nýjum
   viðfangsefnum í landbúnaði og til stuðnings við búgreinar og breytingar
   búskaparhátta á lögbýlum.]^1)

   ^1)[39]L. 87/1995, 17. gr.

                                    34. gr.
        Ákvarðanir um beitingu heimilda, sem felast í ákvæðum þessa kafla,
   skulu teknar með reglugerð. Skal réttur framleiðenda þar ákveðinn með
   tilliti til framleiðslu þeirra á búvöru á tilteknu tímabili. Þá er heimilt
   í reglugerð að ákveða að réttur framleiðenda skuli vera mismunandi eftir
   bústærðum, búrekstraraðstöðu, fjármagnskostnaði vegna framkvæmda á
   ábýlisjörð, búskapartíma vegna frumbýlinga og ættliðaskipta á jörðum og
   þegar framleiðsla er dregin saman eða búskap hætt. Enn fremur má þar
   ákveða að réttur framleiðenda skuli skerðast vegna aðstoðar sem
   Framleiðnisjóður landbúnaðarins veitir til nýrra búgreina eða
   búháttabreytinga.
        Áður en reglugerðir um beitingu ákvæða þessa kafla eru gefnar út skal
   leitað tillagna Framleiðsluráðs landbúnaðarins, [Bændasamtaka Íslands]^1)
   og samtaka framleiðenda í viðkomandi búgrein.

   ^1)[40]L. 124/1995, 19. gr.

                                  VIII. kafli.
                       Um aðlögun búvöruframleiðslunnar.
                                    35. gr.
        Ríkissjóður skal leggja fram fjármagn til þess að mæta áhrifum
   samdráttar í framleiðslu mjólkur- og sauðfjárafurða. Fjármagni þessu skal
   varið til eflingar nýrra búgreina, markaðsöflunar og til fjárhagslegrar
   endurskipulagningar búreksturs á lögbýlum. Fjármagnið skal renna í
   Framleiðnisjóð landbúnaðarins sem úthlutar því samkvæmt ákvæðum
   reglugerðar er landbúnaðarráðherra setur.

                                   IX. kafli.
         [Um framleiðslu og greiðslumark sauðfjárafurða 19952000.]^1)

   ^1)[41]L. 124/1995, 11. gr.

                                    36. gr.
        [Markmið með ákvæðum þessa kafla um framleiðslu sauðfjárafurða eru:

   a.
           að auka hagkvæmni og samkeppnishæfni sauðfjárframleiðslu til
           hagsbóta fyrir sauðfjárbændur og neytendur,
   b.
           að treysta tekjugrundvöll sauðfjárbænda,
   c.
           að ná jafnvægi milli framleiðslu og sölu sauðfjárafurða,
   d.
           að sauðfjárrækt sé í samræmi við umhverfisvernd.]^1)

   ^1)[42]L. 124/1995, 12. gr.

                                    37. gr.
        [Frá og með 1. janúar 1996 verður beingreiðslumark sauðfjárafurða
   1.480 millj. kr. á almanaksári og skiptist hlutfallslega eins milli
   lögbýla og heildargreiðslumark sauðfjár verðlagsárið 1995/1996 gerði.]^1)

   ^1)[43]L. 124/1995, 13. gr.

                                    38. gr.
        [Greiðslumark skal bundið við lögbýli. Framleiðsluráð landbúnaðarins
   skal halda skrá yfir greiðslumark lögbýla og handhafa réttar til
   beingreiðslu samkvæmt því. Á hverju lögbýli skal aðeins einn framleiðandi
   vera skráður handhafi beingreiðslu. Þegar um fleiri sjálfstæða
   rekstraraðila er að ræða sem standa að búrekstri getur hver og einn þeirra
   verið handhafi beingreiðslu.
        Tilkynna skal fyrir 15. september ár hvert um greiðslumark
   lögbýlisins á næsta almanaksári. Greiðslumark lögbýla fyrir almanaksárið
   1996 skal þó tilkynnt 1. febrúar 1996.
        Fram til 1. júlí 1996 eru heimil aðilaskipti greiðslumarks á milli
   lögbýla, enda séu uppfyllt skilyrði sem ráðherra setur í reglugerð.
        Heimilt er að flytja greiðslumark milli lögbýla: við sameiningu
   lögbýla; ef eigandi lögbýlis, sem hefur búið og stundað framleiðslu
   síðastliðin tvö ár, flytur á annað lögbýli; og ef eigandi að sérskráðu
   greiðslumarki flytur á annað lögbýli.]^1)

   ^1)[44]L. 124/1995, 14. gr.

                                    39. gr.
        [Beingreiðsla greiðist úr ríkissjóði til handhafa í samræmi við
   greiðslumark lögbýlisins eins og það er á hverjum tíma. Beingreiðsla skal
   vera 3.734 kr. á hvert ærgildi á ári.
        Réttur til beingreiðslu flyst milli aðila innan lögbýlis við
   ábúendaskipti og við breytingu skráningar ef um hjón eða sambýlisfólk er
   að ræða.
        Til að fá fulla beingreiðslu þarf handhafi að eiga að lágmarki 0,6
   vetrarfóðraðar kindur fyrir hvert ærgildi greiðslumarks árið 1996. Síðan
   skal landbúnaðarráðherra ákveða árlega ásetningshlutfall að fengnum
   tillögum framkvæmdanefndar búvörusamninga. Nái ásetningur ekki því
   lágmarki skerðist beingreiðsla hlutfallslega. Á lögbýlum, þar sem
   búfjárbeit kemur í veg fyrir eðlilega framkvæmd uppgræðslu eða veldur of
   miklu álagi á beitiland, er landbúnaðarráðherra heimilt að ákveða lægra
   ásetningshlutfall að fenginni umsögn Landgræðslu ríkisins og/eða
   Skógræktar ríkisins. Þá getur ráðherra ákveðið að víkja frá framangreindu
   ásetningshlutfalli hjá framleiðendum sem hafa skorið niður fé til
   útrýmingar sjúkdómum.
        Ráðherra er heimilt að semja við bændur um lækkun ásetningshlutfalls
   án lækkunar beingreiðslu ef þeir taka þátt í umhverfisverkefnum í samráði
   við Landgræðslu ríkisins eða Skógrækt ríkisins, stunda nám eða
   starfsþjálfun eða taka þátt í atvinnuþróunarverkefnum.
        Þá er heimilt að skerða eða fella niður beingreiðslu ef sauðfjárbóndi
   gefur rangar upplýsingar um ásettan fjölda sauðfjár eða stundar ólöglega
   sölu eða dreifingu á kjöti af heimaslátruðu sauðfé eða brýtur á annan hátt
   reglur eða samningsbundin ákvæði um afsetningu afurða.
        Lögbýli heldur greiðslumarki sínu óskertu þótt réttur til
   beingreiðslu falli niður vegna búskaparhlés án þess að samið sé um
   búskaparlok og greiddar bætur fyrir.]^1)

   ^1)[45]L. 124/1995, 15. gr.

                                    40. gr.
        [Á árunum 1995 og 1996 er ríkissjóði heimilt að kaupa greiðslumark
   til framleiðslu sauðfjárafurða, allt að 30.000 ærgildi, og greiða
   förgunarbætur vegna fækkunar áa eftir nánari ákvæðum í reglugerð sem
   ráðherra setur.]^1)

   ^1)[46]L. 124/1995, 16. gr.

                                    41. gr.
        [Landbúnaðarráðherra úthlutar greiðslumarki sem losnar með samningum
   um kaup ríkissjóðs á greiðslumarki og um búskaparlok. Við þá úthlutun skal
   taka mið af greiðslumarki lögbýlis þannig að aukning verði hjá bændum sem
   hafa 180 ærgilda greiðslumark í sauðfé eða meira, þó þannig að samanlagt
   greiðslumark í sauðfé og mjólk fari ekki yfir 450 ærgildi á fjölskyldu.
   Þeir sem hafa innan við 180 ærgilda greiðslumark í sauðfé geta sótt um
   aukningu, enda sé sauðfjárframleiðsla aðalatvinna viðkomandi bænda
   samkvæmt nánari skilgreiningu í reglugerð sem ráðherra skal setja. Við
   útreikning vegna úthlutunar skal miða við greiðslumarksskrár mjólkur og
   sauðfjárafurða eins og þær voru 1. maí 1995. Tekjuviðmiðun skal vera árið
   1994.
        Beingreiðslur, sem lausar eru án samninga um búskaparlok, skulu renna
   til sameiginlegra markaðsaðgerða.]^1)

   ^1)[47]L. 124/1995, 17. gr.

                                    42. gr.
        Ágreiningi um ákvörðun á greiðslumarki lögbýlis, skráningu á
   greiðslumarki, rétt til beinna greiðslna og framkvæmd verðskerðingar
   samkvæmt þessum kafla og reglugerðum þar um er heimilt að skjóta til
   þriggja manna úrskurðarnefndar sem landbúnaðarráðherra skipar til fjögurra
   ára í senn. Skal einn tilnefndur af [Bændasamtökum Íslands],^1) einn án
   tilnefningar og einn samkvæmt tilnefningu Hæstaréttar Íslands. Ráðherra
   skipar einn úr þeirra hópi formann nefndarinnar. Varamenn skulu skipaðir
   með sama hætti. Úrskurði nefndarinnar verður ekki skotið til ráðherra.

   ^1)[48]L. 124/1995, 19. gr.

                                    43. gr.
        [Allir þeir sem hafa greiðslumark til ráðstöfunar eða hagnýtingar eða
   hafa með höndum framleiðslu sauðfjárafurða eru háðir þeim breytingum á
   réttarstöðu sem lög þessi hafa í för með sér.
        Landbúnaðarráðherra setur með reglugerð^1) nánari ákvæði um
   greiðslumark lögbýla, beingreiðslur, framkvæmd og tilhögun þeirra, frávik
   frá ásetningshlutfalli, kaup ríkissjóðs á greiðslumarki og úthlutun
   þess.]^2)

   ^1)Rg. 5/1996. Rg. 23/1996.^2)[49]L. 124/1995, 18. gr.

                                   X. kafli.
            [Um framleiðslu og greiðslumark mjólkur 1998 2005.]^1)

   ^1)[50]L. 69/1998, 10. gr.

                                    44. gr.
        [Markmið með ákvæðum þessa kafla um framleiðslu mjólkur eru:

   a.
           að skapa rekstrarumhverfi fyrir framleiðslu og vinnslu
           mjólkurafurða sem leiði af sér aukna hagkvæmni,
   b.
           að bæta afkomumöguleika í mjólkurframleiðslu svo að nauðsynleg
           nýliðun og eðlileg endurnýjun fjárfestinga geti orðið,
   c.
           að nýta á sem bestan hátt skilyrði til framleiðslu mjólkur fyrir
           markað innan lands og aðra þá markaði sem teljast hagkvæmir og
           viðhalda þeim stöðugleika sem náðst hefur milli framleiðslu og
           eftirspurnar.]^1)

   ^1)[51]L. 69/1998, 11. gr.

                                    45. gr.
        [Heildargreiðslumark mjólkur er tiltekið magn mjólkur, mælt í lítrum,
   sem beingreiðslur ríkissjóðs miðast við. Heildargreiðslumark mjólkur skal
   ákveðið þremur mánuðum fyrir upphaf hvers verðlagsárs. Við ákvörðun þess
   skal byggt á neyslu innlendra mjólkurvara sem farið hafa um afurðastöðvar
   undanfarið tólf mánaða tímabil og áætlun Framleiðsluráðs landbúnaðarins
   fyrir komandi verðlagsár, að teknu tilliti til birgða. Við mat á neyslu og
   birgðum skal miða við gildandi stuðla um samsetningu mjólkurafurða
   samkvæmt ákvörðun Framkvæmdanefndar búvörusamninga. Verði sala
   mjólkurafurða undir heildargreiðslumarki ársins þannig að birgðir aukist
   kemur mismunur til lækkunar á heildargreiðslumarki næsta árs. Á sama hátt
   hækkar heildargreiðslumark ef sala eykst. Birgðir sem verða til vegna
   framleiðslu einstakra mjólkurframleiðenda umfram heildargreiðslumark, sbr.
   3. mgr., teljast ekki til birgða við ákvörðun heildargreiðslumarks.
        Landbúnaðarráðherra skal, að fengnum tillögum Framleiðsluráðs
   landbúnaðarins, ákveða heildargreiðslumark mjólkur fyrir hvert verðlagsár
   og setja í reglugerð nánari ákvæði um skiptingu þess í greiðslumark
   lögbýla.
        Framleiðsla mjólkur umfram greiðslumark skal fara á erlendan markað á
   ábyrgð hvers framleiðanda og viðkomandi afurðastöðvar. Framkvæmdanefnd
   búvörusamninga getur þó heimilað sölu þessara vara innan lands ef
   heildarframleiðsla verður minni en sala og birgðastaða gefa tilefni
   til.]^1)

   ^1)[52]L. 69/1998, 12. gr.

                                    46. gr.
        [Greiðslumark skal bundið við lögbýli. Framleiðsluráð landbúnaðarins
   skal halda skrá yfir greiðslumark lögbýla og handhafa réttar til
   beingreiðslu samkvæmt því. Á hverju lögbýli skal aðeins einn framleiðandi
   vera skráður handhafi. Þó er heimilt, þegar um fleiri sjálfstæða aðila er
   að ræða sem standa að búinu, að skrá þá sérstaklega.
        Greiðslumark hvers lögbýlis verður við upphaf verðlagsárs 19981999
   jafnt greiðslumarki þess eins og það verður skráð við lok verðlagsársins
   19971998, að teknu tilliti til breytinga sem verða á heildargreiðslumarki
   vegna verðlagsársins 19981999, skv. 1. mgr. 45. gr. laganna og að teknu
   tilliti til aðilaskipta fyrir 20. ágúst 1998. Að þeim tíma liðnum breytist
   greiðslumark hvers lögbýlis í hlutfalli við breytingar á
   heildargreiðslumarki, við aðilaskipti með greiðslumark eða vegna
   tilfærslna á greiðslumarki milli lögbýla samkvæmt reglum sem
   landbúnaðarráðherra setur.
        Sé greiðslumark ekki nýtt til framleiðslu að neinu leyti í full tvö
   ár fellur það niður, enda hafi Framleiðsluráð landbúnaðarins tilkynnt
   eiganda lögbýlis um rétt til sölu eða geymslu greiðslumarksins.
   Framkvæmdanefnd búvörusamninga er heimilt að ráðstafa þessu greiðslumarki
   til frumbýlinga, en að öðru leyti bætist það við greiðslumark annarra
   lögbýla í hlutfalli við skráð greiðslumark þeirra. Óski framleiðandi eftir
   að halda greiðslumarki á lögbýlinu án þess að nýta það til framleiðslu
   getur hann lagt það inn til geymslu hjá Framleiðsluráði landbúnaðarins,
   lengst til 1. september 2005. Greiðslumark sem þannig er geymt tekur ekki
   breytingum á geymslutímanum.]^1)

   ^1)[53]L. 69/1998, 13. gr.

                                    47. gr.
        [Heimil eru aðilaskipti greiðslumarks á milli lögbýla, enda séu
   uppfyllt skilyrði þau sem ráðherra setur í reglugerð.
        Aðilaskipti með greiðslumark taka ekki gildi fyrr en staðfesting
   Framleiðsluráðs landbúnaðarins liggur fyrir. Sé ábúandi lögbýlis annar en
   eigandi þess þarf samþykki beggja fyrir flutningi greiðslumarks frá
   lögbýli, sbr. þó ákvæði 3. mgr.
        Leiguliða er heimilt að kaupa greiðslumark á lögbýli og skal það
   sérstaklega skráð á nafn hans. Leiguliða er heimilt að selja sérskráð
   greiðslumark án samþykkis jarðareiganda. Þó skal jarðareigandi eiga
   forkaupsrétt við ábúðarlok leiguliða á því markaðsverði sem síðast liggur
   fyrir skv. 1. mgr.
        Landbúnaðarráðherra setur með reglugerð nánari ákvæði um
   markaðsfyrirkomulag og aðilaskipti með greiðslumark og skráningu þess.]^1)

   ^1)[54]L. 69/1998, 14. gr.

                                    48. gr.
        [Beingreiðsla er framlag úr ríkissjóði til framleiðenda mjólkur og
   skal svara til 47,1% af verði mjólkur eins og það er ákveðið skv. 8. gr.
   laganna. Greiðslu til hvers lögbýlis samkvæmt greiðslumarki þess er
   heimilt að skipta á þann veg að hluti greiðslunnar verði óháður
   framleiðslu, að því tilskildu að framleiðsla lögbýlis sé ekki minni en
   tilskilið lágmark sem hlutfall eða heild af greiðslumarki, hluti greiðist
   eftir framleiðslu og hluti greiðist þannig að það stuðli að sem jafnastri
   dreifingu innleggs eftir mánuðum. Beingreiðsla skal greiðast mánaðarlega
   og skal framkvæmdanefnd búvörusamninga ákveða nánar greiðslutilhögun og
   fráviksmörk beingreiðslu fyrir upphaf hvers verðlagsárs, að fengnum
   tillögum Landssambands kúabænda.
        Landbúnaðarráðherra setur með reglugerð, að fengnum tillögum
   framkvæmdanefndar búvörusamninga, nánari reglur um beingreiðslur, m.a. um
   framkvæmd þeirra, greiðslutilhögun, fráviksmörk og ráðstöfun beingreiðslna
   vegna ónýtts greiðslumarks.]^1)

   ^1)[55]L. 69/1998, 15. gr.

                                    49. gr.
        Ákvæði 42. gr. um úrskurðarnefnd gildir einnig um ágreining vegna
   ákvörðunar á greiðslumarki lögbýla samkvæmt þessum kafla.
        Allir þeir sem hafa fullvirðisrétt/greiðslumark til ráðstöfunar eða
   hagnýtingar eða hafa með höndum framleiðslu mjólkur eru háðir þeim
   breytingum á réttarstöðu sem lög þessi hafa í för með sér.
        Landbúnaðarráðherra setur með reglugerð nánari ákvæði um aðlögun og
   stjórn framleiðslu mjólkur.

                                   XI. kafli.
                           Um vinnslu og sölu búvara.
                                    50. gr.
        Framleiðsluráð landbúnaðarins skal stuðla að fjölbreyttu framboði
   búvara á hverjum tíma, svo og framförum og aukinni hagkvæmni
   búvöruframleiðslunnar, þannig að hún verði í samræmi við þarfir
   markaðarins.

                                    51. gr.
        Byggingu og staðsetningu afurðastöðva skal haga á þann hátt sem
   hagkvæmastur er fyrir heildarskipulag viðkomandi búgreinar.
        Áður en opinber lánastofnun tekur ákvörðun um veitingu lána til að
   reisa eða endurbyggja afurðastöð fyrir búvörur skal stofnunin leita
   umsagnar Framleiðsluráðs landbúnaðarins um hina fyrirhuguðu framkvæmd.
        Við löggildingu sláturhúsa samkvæmt [56]lögum nr. 30 28. apríl 1966,
   um meðferð, skoðun og mat á sláturafurðum, með síðari breytingum, skal
   gætt ákvæða 1. mgr. þessarar greinar.

                                    52. gr.
        [Innflutningur landbúnaðarvara frá ríkjum, sem staðfest hafa aðild
   sína að samningnum um stofnun Alþjóðaviðskiptastofnunarinnar, skal vera
   óheftur nema önnur lög takmarki. Með þeim takmörkunum sem leiðir af
   ákvæðum fríverslunar- og annarra milliríkjasamninga sem Ísland er aðili að
   er landbúnaðarráðherra heimilt að takmarka innflutning landbúnaðarvara frá
   ríkjum utan Alþjóðaviðskiptastofnunarinnar á vörum þeim er greinir í
   viðaukum I og II með lögum þessum.
        Landbúnaðarráðherra er einnig heimilt að banna innflutning á afurðum
   dýra og plantna sem gefin hafa verið vaxtaraukandi efni á
   framleiðsluskeiðinu eða kunna að fela í sér leifar lyfja og annarra
   aðskotaefna umfram það sem leyft er við framleiðslu hér á landi og geta
   verið hættuleg heilsu manna. Landbúnaðarráðherra ákveður með reglugerð á
   hvern hátt hagað skuli eftirliti með innflutningi afurðanna, sýnatöku og
   rannsóknum.]^1)

   ^1)[57]L. 87/1995, 18. gr.

                                    53. gr.
        [Landbúnaðarráðherra úthlutar tollkvótum fyrir landbúnaðarvörur
   samkvæmt viðaukum IIIA og B við [58]tollalög, nr. 55/1987, á þeim tollum
   sem tilgreindir eru í 6. gr. A í tollalögum.
        Úthlutun tollkvóta skal, eftir því sem við getur átt, vera í samræmi
   við samninginn um málsmeðferð við veitingu innflutningsleyfa sem birtur er
   í 1. viðauka A við samninginn um stofnun Alþjóðaviðskiptastofnunarinnar.
        Umsókn um tollkvóta má aðeins taka til greina að umsækjandi hafi
   heildsöluleyfi. Heimilt er að skipta tollkvótum upp í einingar. Tollkvótum
   skal úthlutað til ákveðins tíma, allt að einu ári í senn. Berist umsóknir
   um meiri innflutning en sem nemur tollkvóta vörunnar skal heimilt að láta
   hlutkesti ráða úthlutun eða leita tilboða í heimildir til innflutnings
   samkvæmt tollkvótum og skal andvirðið þá renna í ríkissjóð. Endurúthluta
   má tollkvótum sem ekki eru nýttir innan þess frests sem tilgreindur er við
   úthlutun kvótans. Heimilt er í stað úthlutunar á tollkvóta að veita
   almenna heimild til innflutnings á þeim tollum sem um tollkvótana gilda.
        Um viðurlög við misnotkun tollkvóta í því skyni að fá ívilnun í tolli
   eða sköttum við innflutning á vörum sem ekki falla undir tollkvótann skal
   fara skv. XIV. kafla [59]tollalaga, nr. 55/1987. Heimilt er að synja þeim
   um úthlutun tollkvóta sem gerst hefur sekur um misnotkun.
        Landbúnaðarráðherra birtir í reglugerð þær reglur sem gilda um
   úthlutun tollkvóta samkvæmt þessari grein þar sem m.a. komi fram
   úthlutunarkvóti, innflutningstímabil, tollataxtar, viðurlög við misnotkun
   og aðrir skilmálar sem um innflutninginn skulu gilda.]^1)

   ^1)[60]L. 87/1995, 19. gr.

                                  [53. gr. A.
        Landbúnaðarráðherra er heimilt að úthluta tollkvótum fyrir
   landbúnaðarvörur samkvæmt viðaukum IVA og B við [61]tollalög, nr. 55/1987,
   á þeim tollum sem tilgreindir eru í 6. gr. A í tollalögum. Getur hann
   ákveðið hverju sinni hvaða tolltöxtum 3. og 4. mgr. tilvitnaðs ákvæðis er
   beitt. Úthlutun tollkvóta skal eftir því sem við getur átt fara eftir
   ákvæðum 53. gr.
        Ráðherra getur ákveðið að tollkvóti í viðauka IVB, sem við úthlutun
   ber lægri toll en kveðið er á um í 2. mgr. 6. gr. A tollalaga, komi til
   frádráttar tollkvóta í viðauka IIIB. Skerðir þá kvótinn ekki
   úthlutunarheimildir samkvæmt þessari grein.
        Við úthlutun tollkvóta hefur ráðherra hliðsjón af því hvort nægilegt
   framboð af viðkomandi vörum á hæfilegu verði er til staðar og hvort
   innflutningsmagn í tollkvótum IIIA og IIIB hafi náð þeim mörkum sem þar
   eru sett.
        Landbúnaðarráðherra birtir í reglugerð þær reglur sem gilda um
   úthlutun tollkvóta samkvæmt þessari grein þar sem m.a. komi fram
   úthlutunarkvóti, innflutningstímabil, tolltaxtar, viðurlög við misnotkun,
   sbr. 4. mgr. 53. gr., og aðrir skilmálar sem um innflutninginn skulu
   gilda.]^1)

   ^1)[62]L. 87/1995, 20. gr.

                                    54. gr.
        Landbúnaðarráðherra getur með reglugerð ákveðið að mjólk og
   mjólkurvörur, egg, kartöflur, garðávextir og grænmeti, sem selja á innan
   lands eða flytja skal á erlendan markað, skuli metið, flokkað og merkt
   eftir tegundum, gæðum og uppruna enda fullnægi varan reglum um heilbrigði
   og hollustuhætti sem settar eru á grundvelli [63]laga nr. 81 3. ágúst
   1988, um hollustuhætti og heilbrigðiseftirlit, og [64]laga nr. 24 1.
   febrúar 1936, um eftirlit með matvælum og öðrum neyslu- og nauðsynjavörum.
        Til að standa straum af kostnaði við mat samkvæmt þessari grein er
   ráðherra heimilt að láta innheimta sérstakt matsgjald af þeirri vöru sem
   matið tekur til og má gjaldið vera tiltekin krónutala á hverja
   þyngdareiningu eða hlutfall af verði vörunnar til framleiðanda.
   Matsgjaldið má þó aldrei vera hærra en sem nemur 1,5% af verði vörunnar
   til framleiðanda. Framleiðandi þeirrar vöru, sem tekin er til mats, er
   ábyrgur fyrir greiðslu matsgjalds. Gjald þetta má taka lögtaki. Heimilt er
   að ákveða að það skuli innheimt með búnaðarmálasjóðsgjaldi samkvæmt
   [65]lögum nr. 41 15. maí 1990.
        Landbúnaðarráðherra ákveður yfirstjórn mats þeirra búvara sem ákveðið
   er að taka til mats samkvæmt þessari grein.
        Um löggildingu matsmanna fer eftir ákvæðum í reglugerð og er þar
   heimilt að ákveða að afurðastöð og söluaðilar skuli á sinn kostnað hafa í
   þjónustu sinni matsmenn til að framkvæma mat samkvæmt þessari grein. Þá
   eina má skipa eða löggilda sem matsmenn sem hafa góða þekkingu á
   viðkomandi búvöru og reynslu í öllu er varðar meðferð varanna og mat á
   þeim.
        Í reglugerð skulu sett ákvæði um matsreglur, gæðaflokkun, framkvæmd
   mats, yfirmat og annað sem lýtur að matinu.
        Afurðastöðvum og öðrum, sem annast sölumeðferð þeirra búvara sem mat
   samkvæmt þessari grein tekur til, er skylt að sjá matsmönnum fyrir aðstöðu
   til að framkvæma matið samkvæmt nánari reglum sem settar skulu í
   reglugerð.
        Við verðlagningu búvara skal verð þeirra ákveðið mismunandi eftir
   tegunda- og gæðaflokkum sem ákveðnir eru samkvæmt þessari grein, [66]lögum
   nr. 30 28. apríl 1966, um meðferð, skoðun og mat á sláturafurðum,
   [67]lögum nr. 57 16. maí 1990, um flokkun og mat á gærum og ull, og öðrum
   lögum og reglum um sama efni.

                                    55. gr.
        Þeir sem versla með búvörur skulu fullnægja skilyrðum laga og annarra
   ákvarðana yfirvalda um slíka starfsemi og hafa fullnægjandi aðstöðu til
   meðferðar, flutnings og geymslu þeirrar vöru sem þeir taka til
   sölumeðferðar samkvæmt reglum heilbrigðisyfirvalda.
        Nú selur framleiðandi eigin búvöruframleiðslu til smásöluverslunar
   eða neytenda og er honum þá skylt að fullnægja ákvæðum laga og annarra
   ákvarðana yfirvalda um flokkun, mat, flutning, geymslu og annað sem lýtur
   að meðferð vörunnar.
        Skylt er seljanda og kaupanda að veita Framleiðsluráði landbúnaðarins
   allar umbeðnar upplýsingar um söluna, þar á meðal um uppruna vörunnar, svo
   að ganga megi úr skugga um að ofangreind skilyrði hafi verið uppfyllt.

                                  56.58. gr.
         ^1)

   ^1)[68]L. 69/1998, 18. gr.

                                    59. gr.
        Framleiðsluráði landbúnaðarins og afurðastöðvum í mjólkuriðnaði er
   heimilt að gera samkomulag um verkaskiptingu milli mjólkursamlaga að því
   er varðar framleiðslu einstakra mjólkurvara fyrir innlendan og erlendan
   markað. ^1) Samkomulagið öðlast ekki gildi fyrr en landbúnaðarráðherra
   hefur staðfest það.

   ^1)[69]L. 69/1998, 18. gr.

                                  60.61. gr.
         ^1)

   ^1)[70]L. 69/1998, 18. gr.

                                    62. gr.
        Framleiðsluráð landbúnaðarins og sláturleyfishafar skulu gera
   samkomulag um verkaskiptingu á milli sláturleyfishafa vegna slátrunar og
   verkunar sauðfjár- og stórgripaafurða til sölu á erlenda markaði með
   tilliti til mismunandi heimilda þeirra til slátrunar og verkunar á þessum
   búvörum til útflutnings og þess að sala hvers sláturleyfishafa á innlendum
   markaði miðist við hlutfall heimilaðrar framleiðslu skv. 30. gr. þeirra
   framleiðenda sem eru í viðskiptum hjá sláturleyfishafa.
        Heimilt er að gera slíkt samkomulag til tiltekins tíma og skal aðilum
   heimilt að óska endurskoðunar á því vegna breyttra aðstæðna, eftir því sem
   nánar er tekið til í samkomulaginu. Samkomulagið öðlast ekki gildi fyrr en
   landbúnaðarráðherra hefur staðfest það.
        Nú næst ekki slíkt samkomulag sem um ræðir í 1. mgr. eða ráðherra
   neitar að staðfesta það og skal ráðherra þá úrskurða framangreinda
   verkaskiptingu. Úrskurður þessi skal vera tímabundinn og má gilda í allt
   að tvö ár. Aðilum er á þessu tímabili frjálst að gera með sér samkomulag
   skv. 1. mgr. er komi í stað úrskurðar ráðherra. Í slíkum úrskurði er
   heimilt að kveða á um magn og verkun þessara búvara og skiptingu þeirra
   til sölu innan lands og utan.
        Brjóti sláturleyfishafi gegn samkomulagi eða úrskurði samkvæmt
   þessari grein er ráðherra heimilt að svipta viðkomandi sláturleyfi
   samkvæmt [71]lögum nr. 30 28. apríl 1966, um meðferð, skoðun og mat á
   sláturafurðum, með síðari breytingum.

                                    63. gr.
        Framleiðsluráð landbúnaðarins hættir rekstri Grænmetisverslunar
   landbúnaðarins frá og með 1. júní 1986.
        Landbúnaðarráðherra er þó heimilt að ákveða að breyting skv. 1. mgr.
   verði fyrr enda hafi þá náðst samkomulag við aðila skv. 3. mgr. um
   yfirtöku á rekstri fyrirtækisins, sölu og leigu á eignum þess og að hið
   nýja fyrirtæki gefi fastráðnu starfsfólki Grænmetisverslunar
   landbúnaðarins kost á sambærilegum störfum. Skulu ákvæði [72]14. gr. laga
   nr. 38 14. apríl 1954, um réttindi og skyldur starfsmanna ríkisins, þá
   ekki ná til þeirra starfsmanna Grænmetisverslunar landbúnaðarins sem njóta
   lögkjara samkvæmt þeim lögum.
        Heimilt er landbúnaðarráðherra að selja samtökum framleiðenda
   kartaflna og grænmetis eða hlutafélagi í eigu þessara aðila eignir
   Grænmetisverslunar landbúnaðarins, aðrar en fasteignir. Þá er ráðherra
   heimilt að leigja sömu aðilum núverandi fasteignir Grænmetisverslunar
   landbúnaðarins til reksturs dreifingar- og sölufyrirtækis með kartöflur og
   grænmeti.
        Tekjur, sem fást við sölu og leigu á eignum skv. 3. mgr., ásamt
   sjóðum Grænmetisverslunar landbúnaðarins við starfslok, skulu lagðar í
   sérstakan sjóð sem hefur það verkefni að styrkja stofnræktun garðávaxta,
   rannsóknir og tilraunir með ræktun og meðferð garðávaxta og vöruþróun á
   þessu sviði. Sjóðurinn skal vera í vörslu Framleiðnisjóðs landbúnaðarins
   og annast stjórn hans úthlutun úr sjóðnum samkvæmt ákvæðum reglugerðar er
   landbúnaðarráðherra setur.

                                    64. gr.
        Þar sem afurðastöð búvara er í eigu aðila sem hefur með höndum annan
   rekstur er skylt að halda bókhaldi og fjárreiðum afurðastöðvarinnar
   aðgreindum frá öðrum rekstri viðkomandi aðila.
        Þá getur [verðlagsnefnd búvöru]^1) ákveðið að afurðastöðvar skuli
   setja reikninga sína upp með samræmdum hætti.

   ^1)[73]L. 69/1998, 16. gr.

                                  XII. kafli.
                                  Ýmis ákvæði.
                                    65. gr.
        Framleiðsluráð lætur safna og gefa út ár hvert skýrslu um framleiðslu
   búvara, vinnslu þeirra og sölu, markaði, markaðshorfur og afkomu
   landbúnaðarins á hverjum tíma.
        Skylt er öllum þeim, er hafa með höndum vinnslu eða sölu búvara, að
   láta ráðinu í té allar upplýsingar er því geta að gagni komið við störf
   þess og þeir geta veitt.

                                    66. gr.
        Kostnaður við framkvæmd IV. kafla þessara laga greiðist úr
   ríkissjóði. Ráðherra ákveður þóknun nefndarmanna í verðlagsnefnd ^1)

   ^1)[74]L. 69/1998, 16. gr.

                                    67. gr.
        [Landbúnaðarráðherra skal setja reglugerð^1) um gæðastjórn í
   landbúnaðarframleiðslu. Í reglugerðinni skal lýst kröfum um gæðastjórn,
   vinnslu, geymslu og dreifingu íslenskra landbúnaðarafurða.]^2)

   ^1)Rg. 89/1996.^2)[75]L. 124/1995, 20. gr.

                                    68. gr.
        Skattstjórar skulu fyrir 1. júní ár hvert ókeypis og ótilkvaddir gefa
   Framleiðsluráði upp, í því formi sem það ákveður, afurðamagn og bústofn á
   hverju lögbýli og hjá öðrum framteljendum sem hafa meiri hluta tekna sinna
   af landbúnaði. Einnig er þeim skylt að veita aðrar upplýsingar sem
   nauðsynlegar eru í þessu sambandi.
        Framleiðsluráð landbúnaðarins getur ákveðið að seljendur fóðurs skuli
   ársfjórðungslega senda ráðinu skrá yfir alla sölu. Tilgreina skal hverjir
   kaupendur eru, heildarmagn hvers kaupanda og einingaverð.

                                    69. gr.
        Landbúnaðarráðherra setur með reglugerð^1) nánari ákvæði um framkvæmd
   laga þessara.

   ^1)Rg. 224/1994. Rg. 373/1993. Rg. 60/1994, sbr. 660/1994. Rg. 407/1997,
   sbr. 617/1997. Rg. 522/1997. Rg. 523/1997.

                                    70. gr.
        Með mál út af brotum gegn lögum þessum og reglugerðum, sem settar
   verða samkvæmt þeim, skal farið sem opinber mál. Varða brot sektum nema
   þyngri refsing liggi við samkvæmt öðrum lögum.
        Ef aðili, sem samkvæmt lögum þessum er skylt að gefa Framleiðsluráði
   skýrslu eða upplýsingar, tregðast við að láta þær í té má beita dagsektum
   frá 1005.000 kr., eftir því sem nánar er ákveðið í reglugerð.

                                    71. gr.
        Ákvæði laga þessara um greiðslumark og beinar greiðslur ríkissjóðs
   til framleiðenda mjólkur og sauðfjárafurða á lögbýlum falla úr gildi 31.
   ágúst 1998 nema samningur hafi verið gerður á grundvelli a-liðar 1. mgr.
   30. gr.

                                    72. gr.
        [[Landbúnaðarráðherra er heimilt, til þess að jafna samkeppnisstöðu
   innlendra og innfluttra vara, að leggja verðjöfnunargjöld á innfluttar
   vörur úr viðaukum I og II^1) með lögum þessum, sem unnar eru úr
   landbúnaðarhráefnum, sem jafnframt eru framleiddar hér á landi og sem
   heimilt er að leggja verðjöfnunargjöld á samkvæmt ákvæðum í fríverslunar-
   og öðrum milliríkjasamningum sem Ísland er aðili að.]^2)
        Verðjöfnunargjöld samkvæmt þessari grein skulu innheimt við
   tollafgreiðslu og renna í ríkissjóð.
        Fjárhæð verðjöfnunargjalds má að hámarki vera mismunur annars vegar á
   innlendu verði hráefnis sem ákveðið er skv. 1. tölul. og hins vegar
   erlendu viðmiðunarverði sem ákveðið er skv. 2. tölul.:

   1.
           Innlent verð skal ákveðið í eftirfarandi röð:
   1.1.
           Umsamið innlent viðmiðunarverð í fríverslunar- og
           milliríkjasamningum sem Ísland er aðili að og bókunum við þá og
           tekur til hlutaðeigandi innflutnings.
   1.2.
           Samkvæmt IV. kafla laga þessara ef verð er ákveðið og birt í
           samræmi við þær reglur.
   1.3.
           Í samræmi við reglur [76]6. gr. laga nr. 97/1987, um vörugjald.
   2.
           Erlent viðmiðunarverð skal ákveðið þannig eftir því sem við á um
           hlutaðeigandi innflutning:
   2.1.
           Viðmiðunarverð sem lagt er til grundvallar samkvæmt
           verðjöfnunarákvæðum í bókun 3 við samninginn um Evrópska
           efnahagssvæðið.
   2.2.
           Viðmiðunarverð sem lagt er til grundvallar samkvæmt bókun 2 við
           samning milli Íslands og Efnahagsbandalags Evrópu.
   2.3.
           Viðmiðunarverð sem lagt er til grundvallar í verðjöfnunarákvæðum í
           öðrum fríverslunarsamningum en skv. 2.1 og 2.2 sem Ísland er aðili
           að á hverjum tíma.
   2.4.
           Viðmiðunarverð sem birt er sem heimsmarkaðsverð einstakra
           landbúnaðarhráefna af hálfu Evrópusambandsins eða
           fríverslunarsamtaka, og skal ráðherra ákveða nánar í reglugerð við
           hvaða verð miðað er á hverri hráefnistegund. Komi í ljós að
           framleiðendur vöru eigi kost á að kaupa hráefni á lægra verði en
           birtu viðmiðunarverði samkvæmt framangreindu í að minnsta kosti
           þrjá mánuði er ráðherra heimilt að ákveða tímabundið að miða við
           það verð sem sérstaklega ákvarðað viðmiðunarverð. Sé
           viðmiðunarverð ekki birt með framangreindum hætti skal
           viðmiðunarverð ákvarðað í samræmi við það verð sem framleiðendur
           eiga kost á að kaupa hráefni á.

        Landbúnaðarráðherra skal jafnan við ákvörðun verðjöfnunargjalds birta
   í reglugerð það innlenda og erlenda viðmiðunarverð sem notað er við
   ákvörðun gjaldsins.
        Jafnan skal miða við verð á sama sölustigi nema annað leiði af
   ákvæðum fríverslunar- og milliríkjasamninga. Verðjöfnunargjöld má leggja á
   sem krónutölu á magneiningu eða sem hlutfallslegt gjald.
        Ráðherra ákveður álagningu gjalda samkvæmt þessari grein í reglugerð.
   Álagning verðjöfnunargjalds skal vera í samræmi við þá skilmála sem kveðið
   er á um í fríverslunar- og milliríkjasamningum og takmarkast hverju sinni
   af því að verðjöfunargjald að viðbættum innflutningsgjöldum sé innan
   þeirra marka sem skilgreind eru í fríverslunar- og milliríkjasamningum sem
   Ísland er aðili að.
         ^2)
        Að því leyti sem eigi er ákveðið í lögum þessum eða reglugerð eða
   öðrum fyrirmælum settum samkvæmt lögum þessum um vöruflokkun, gjalddaga,
   innheimtu, lögvernd verðjöfnunargjalda, refsingar og aðra framkvæmd
   varðandi verðjöfnunargjöld skulu gilda eftir því sem við geta átt ákvæði
   [77]tollalaga, nr. 55/1987, með síðari breytingum.
        Heimild landbúnaðarráðherra samkvæmt þessari grein skal koma í stað
   heimildar fjármálaráðherra skv. 120. gr. A í [78]tollalögum, nr. 55/1987,
   með síðari breytingum, að því er varðar þær vörur sem grein þessi tekur
   til.]^3)

   ^1)Um viðauka þessa vísast til Stjtíð. A 1994, bls. 7483.^2)[79]L.
   87/1995, 21. gr.^3)[80]L. 34/1994, 3. gr.

                                    [73. gr.
        Heimilt er að endurgreiða verðjöfnunargjöld við útflutning á vörum
   sem innihalda landbúnaðarhráefni. Ráðherra ákveður með reglugerð þær vörur
   sem verðjöfnun tekur til og hver endurgreiðslan skuli vera.
         ^1)]^2)

   ^1)[81]L. 87/1995, 22. gr.^2)[82]L. 126/1993, 2. gr.

                                    [74. gr.
        Landbúnaðarráðherra getur ákveðið að lagður verði á tollur samkvæmt
   ákvæðum 120. gr. tollalaga við innflutning á þeim vörum sem vísað er til í
   1. mgr. 5. gr. samningsins um landbúnað í 1. viðauka A við samninginn um
   stofnun Alþjóðaviðskiptastofnunar og merktar eru SSG í viðauka IIA í
   tollalögum. Ráðherra setur reglugerð þar sem m.a. skal kveðið á um þær
   vörur sem álagningin tekur til, viðmiðanir um verð og magn skv. a- og
   b-liðum 1. mgr. 5. gr. samningsins um landbúnað.]^1)

   ^1)[83]L. 87/1995, 23. gr.

                                    [75. gr.
        Landbúnaðarráðherra skipar þriggja manna nefnd sem skal vera til
   ráðuneytis um ákvæði laga þessara um inn- og útflutning landbúnaðarvara.
   Einn skal skipaður án tilnefningar og skal hann vera formaður
   nefndarinnar, annar skal tilnefndur af fjármálaráðherra og sá þriðji skal
   tilnefndur af viðskiptaráðherra. Varamenn skal skipa með sama hætti.
        Nefndin skal vera landbúnaðarráðherra til ráðuneytis um neðangreind
   atriði:

   a.
           Úthlutun tollkvóta skv. 53. gr. og 53. gr. A.
   b.
           Ákvörðun verðjöfnunargjalda við inn- og útflutning skv. 72. og 73.
           gr.
   c.
           Beitingu viðbótartolla skv. 74. gr.

        Nefndin skal afla allra upplýsinga um verð á viðkomandi
   landbúnaðarvörum innan lands og utan, framleiðslumagn, innflutning og
   útflutning og annað sem nauðsynlegt er vegna starfa hennar og gera
   tillögur til landbúnaðarráðherra um þau verkefni sem henni eru falin með
   lögum þessum.]^1)

   ^1)[84]L. 87/1995, 24. gr.

                            Ákvæði til bráðabirgða.

   A. [Þrátt fyrir ákvæði 1. mgr. 37. gr. laganna um að heildargreiðslumark
   sauðfjárafurða skuli endanlega ákveðið fyrir 15. september ár hvert, vegna
   framleiðslu næsta verðlagsárs, er landbúnaðarráðherra heimilt að fresta
   ákvörðun heildargreiðslumarks verðlagsársins 19961997, þó ekki lengur en
   til [6. desember 1995.]^1)]^2)

   B. Heimilt er að verja á árinu 1993 allt að 250 milljónum króna af
   innheimtum verðjöfnunargjöldum af mjólk til að greiða fyrir niðurfærslu
   fullvirðisréttar til framleiðslu mjólkur sem framkvæmd var 1. september
   1992 og tók gildi frá og með verðlagsárinu 19921993. Framleiðnisjóður
   landbúnaðarins skal greiða fyrir niðurfærslu fullvirðisréttar að því marki
   sem fullvirðisréttur, sem leigður hefur verið Framleiðnisjóði, er tekinn í
   notkun á ný verðlagsárið 19921993. Greiðsla vegna niðurfærslu skal vera
   50 kr. fyrir hvern lítra mjólkur í fullvirðisrétti.

   Greiðslur vegna niðurfærslu fullvirðisréttar til framleiðslu mjólkur skulu
   greiddar handhafa beinna greiðslna á lögbýlinu vegna framleiðslu mjólkur
   verðlagsárið 19921993 samkvæmt skrám Framleiðsluráðs landbúnaðarins 31.
   mars 1993. Þetta gildir þó ekki ef gert er samkomulag á milli ábúanda og
   eiganda lögbýlis, þegar ekki er um sömu aðila að ræða, um annan hátt á
   greiðslum, enda berist tilkynning þess efnis til landbúnaðarráðuneytisins
   fyrir 31. mars 1993.

   Þá skal Framleiðnisjóður bæta niðurfærslu sem nauðsynleg kann að verða
   vegna þess greiðslumarks (fullvirðisréttar) sem losnar úr leigu hjá
   sjóðnum verðlagsárið 19931994 eða síðar.

   C. Heimilt er að verja á árunum [19931997]^3) allt að 450 milljónum króna
   af innheimtum verðjöfnunargjöldum af mjólk til að styrkja úreldingu
   mjólkurbúa eða hagræðingu í mjólkuriðnaði samkvæmt sérstökum reglum^4) sem
   landbúnaðarráðherra setur.

   Heimilt er að veita styrki til búháttabreytinga af ofangreindri fjárhæð á
   búum sem liggja fjarri afurðastöð og til búa þar sem flutningskostnaður
   vex verulega vegna úreldingar mjólkurbús.

   D. Heimilt er á árinu 1993 að verja allt að 175 milljónum króna af
   innheimtum verðjöfnunargjöldum af mjólk til að standa straum af hluta
   kostnaðar við niðurgreiðslu á birgðum mjólkurvara sem til staðar verða í
   árslok 1992. Skal fjárhæð þessi endurgreidd úr ríkissjóði á árinu 1994,
   sbr. 6. gr. samnings um stjórnun mjólkurframleiðslu frá 16. ágúst 1992.

   E.F.

   [G. Fram til 31. ágúst 1995 getur landbúnaðarráðherra heimilað innheimtu
   sérstaks verðskerðingargjalds af sláturafurðum sauðfjár og nautgripa til
   viðbótar gjaldi skv. 20. gr. laga þessara. Gjald þetta dregst af verði til
   framleiðenda. Það má að hámarki nema 5% af afurðaverði til framleiðenda og
   skal eingöngu varið til markaðsaðgerða utan lands. Ráðherra setur í
   reglugerð ákvæði um innheimtu og ráðstöfun gjalds þessa.]^5)

   [H. Skipa skal í nýtt Framleiðsluráð skv. 5. gr. laganna að afstöðnu
   fyrsta þingi nýrra heildarsamtaka bænda. Skal nýskipað Framleiðsluráð taka
   þegar til starfa og fellur þá jafnframt niður umboð þeirra manna sem nú
   skipa ráðið.]^6)

   [I. Úthluta skal tollkvótum samkvæmt [85]lögum nr. 99/1993, um
   framleiðslu, verðlagningu og sölu á búvörum, sbr. viðauka IIIA við
   [86]tollalög, nr. 55/1987, í fyrsta sinn frá og með gildistöku laga
   þessara, í hlutfalli við þann tíma sem eftir er af árinu 1995. Að svo
   miklu leyti sem innflutningur samkvæmt tollkvóta fer fram á tilteknum
   tímabilum þá skal telja innflutning frá og með þeirri dagsetningu sem
   ákveðin er skv. 4. mgr. 53. gr. búvörulaga. Tollkvótar skulu auglýstir
   lausir til umsóknar fyrir 1. ágúst 1995 og skal fyrsta úthlutun fara fram
   fyrir 15. september 1995.]^7)

   [J. Fóðurgjald, sem innheimt hefur verið skv. [87]30. gr. laga nr.
   99/1993, um framleiðslu, verðlagningu og sölu á búvörum, og hefur við
   gildistöku laga þessara ekki verið ráðstafað, skal renna í fóðursjóð, sbr.
   31. gr. tilvitnaðra laga. Þessi ráðstöfun skal þó eigi skerða
   endurgreiðslurétt þeirra aðila sem eiga rétt á endurgreiðslum vegna fóðurs
   sem tollafgreitt var fyrir gildistöku laganna.]^8)

   [K. [Heimilt er landbúnaðarráðherra, að fengnum tillögum verðlagsnefndar
   búvara, að verja til eftirfarandi verkefna eftirstöðvum af
   verðmiðlunargjöldum sem ekki hefur verið ráðstafað:

   1.
           Rannsóknar- og þróunarverkefna í framleiðslu og vinnslu mjólkur.
   2.
           Endurmenntunar er leiði til meiri gæða og hagræðingar í
           framleiðslu mjólkur.
   3.
           Hagrannsókna vegna verðlagningar og úttekta á stöðu framleiðslu
           og/eða vinnslu mjólkur.
   4.
           Lækkunar á tilteknum mjólkurafurðum.]^9)]^10)

   [L. Heimilt er á árunum 1996 og 1997 að veita þeim framleiðendum, sem
   aukið hafa sauðfjárgreiðslumark lögbýlisins frá greiðslumarksskrá eins og
   hún var 1. maí 1995, undanþágu frá skerðingu beingreiðslu sem ella yrði
   vegna ásetningskröfu 3. mgr. 39. gr. laganna.]^11)

   [M. Til að jafna skilaverð til framleiðenda fyrir afurðir frá sláturtíð
   1995, sem seldar eru á erlendum mörkuðum, skal innheimta 10%
   verðjöfnunargjald af því verði sem kemur til skila við útflutning (fob)
   hjá hverri afurðastöð. Ráðherra setur í reglugerð nánari ákvæði um
   innheimtu og ráðstöfun verðjöfnunargjaldsins.]^12)

   [N. ^13)]^14)

   ^1)[88]L. 121/1995, 1. gr.^2)[89]L. 99/1995, 2. gr.^3)[90]L. 147/1995, 3.
   gr.^4)Rg. 204/1996.^5)[91]L. 85/1994, 3. gr.^6)[92]L. 141/1994, 2.
   gr.^7)[93]L. 87/1995, brbákv. I.^8)[94]L. 87/1995, brbákv. II.^9)[95]L.
   69/1998, 17. gr.^10)[96]L. 99/1995, brbákv., sbr. [97]l. 124/1995, 21.
   gr.^11)[98]L. 124/1995, brbákv. I.^12)[99]L. 124/1995, brbákv.
   II.^13)[100]L. 77/1997, 3. gr.^14)[101]L. 124/1995, brbákv. III.

References

   Visible links
   1. http://www.althingi.is/dba-bin/lawformpr.pl?lnr=1993099
   2. file://1976064.html#g1
   3. file://1966030.html
   4. file:///altext/stjt/1995.124.html
   5. file:///altext/stjt/1995.124.html
   6. file:///altext/stjt/1995.124.html
   7. file:///altext/stjt/1994.085.html
   8. file:///altext/stjt/1995.124.html
   9. file:///altext/stjt/1994.141.html
  10. file:///altext/stjt/1998.069.html
  11. file:///altext/stjt/1998.069.html
  12. file:///altext/stjt/1998.069.html
  13. file:///altext/stjt/1998.069.html
  14. file:///altext/stjt/1998.069.html
  15. file:///altext/stjt/1998.069.html
  16. file:///altext/stjt/1998.069.html
  17. file:///altext/stjt/1998.069.html
  18. file:///altext/stjt/1998.069.html
  19. file:///altext/stjt/1998.069.html
  20. file:///altext/stjt/1998.069.html
  21. file:///altext/stjt/1995.124.html
  22. file:///altext/stjt/1993.129.html
  23. file:///altext/stjt/1997.077.html
  24. file:///altext/stjt/1995.124.html
  25. file:///altext/stjt/1998.069.html
  26. file:///altext/stjt/1998.069.html
  27. file:///altext/stjt/1995.124.html
  28. file://1997084.html#g7
  29. file:///altext/stjt/1998.069.html
  30. file:///altext/stjt/1995.099.html
  31. file:///altext/stjt/1995.124.html
  32. file:///altext/stjt/1998.069.html
  33. file:///altext/stjt/1995.124.html
  34. file:///altext/stjt/1995.124.html
  35. file:///altext/stjt/1995.087.html
  36. file://1987055.html
  37. file:///altext/stjt/1995.087.html
  38. file:///altext/stjt/1995.087.html
  39. file:///altext/stjt/1995.087.html
  40. file:///altext/stjt/1995.124.html
  41. file:///altext/stjt/1995.124.html
  42. file:///altext/stjt/1995.124.html
  43. file:///altext/stjt/1995.124.html
  44. file:///altext/stjt/1995.124.html
  45. file:///altext/stjt/1995.124.html
  46. file:///altext/stjt/1995.124.html
  47. file:///altext/stjt/1995.124.html
  48. file:///altext/stjt/1995.124.html
  49. file:///altext/stjt/1995.124.html
  50. file:///altext/stjt/1998.069.html
  51. file:///altext/stjt/1998.069.html
  52. file:///altext/stjt/1998.069.html
  53. file:///altext/stjt/1998.069.html
  54. file:///altext/stjt/1998.069.html
  55. file:///altext/stjt/1998.069.html
  56. file://1966030.html
  57. file:///altext/stjt/1995.087.html
  58. file://1987055.html
  59. file://1987055.html
  60. file:///altext/stjt/1995.087.html
  61. file://1987055.html
  62. file:///altext/stjt/1995.087.html
  63. file://1988081.html
  64. file://1936024.html
  65. file://1990041.html
  66. file://1966030.html
  67. file://1990057.html
  68. file:///altext/stjt/1998.069.html
  69. file:///altext/stjt/1998.069.html
  70. file:///altext/stjt/1998.069.html
  71. file://1966030.html
  72. file://1954038.html
  73. file:///altext/stjt/1998.069.html
  74. file:///altext/stjt/1998.069.html
  75. file:///altext/stjt/1995.124.html
  76. file://1987097.html#g6
  77. file://1987055.html
  78. file://1987055.html
  79. file:///altext/stjt/1995.087.html
  80. file:///altext/stjt/1994.034.html
  81. file:///altext/stjt/1995.087.html
  82. file:///altext/stjt/1993.126.html
  83. file:///altext/stjt/1995.087.html
  84. file:///altext/stjt/1995.087.html
  85. file://1993099.html
  86. file://1987055.html
  87. file://1993099.html#g30
  88. file:///altext/stjt/1995.121.html
  89. file:///altext/stjt/1995.099.html
  90. file:///altext/stjt/1995.147.html
  91. file:///altext/stjt/1994.085.html
  92. file:///altext/stjt/1994.141.html
  93. file:///altext/stjt/1995.087.html
  94. file:///altext/stjt/1995.087.html
  95. file:///altext/stjt/1998.069.html
  96. file:///altext/stjt/1995.099.html
  97. file:///altext/stjt/1995.124.html
  98. file:///altext/stjt/1995.124.html
  99. file:///altext/stjt/1995.124.html
 100. file:///altext/stjt/1997.077.html
 101. file:///altext/stjt/1995.124.html
