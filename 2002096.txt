                                    dálkum.

   --------------------------------------------------------------------------

                               Lög um útlendinga

                              2002 nr. 96 15. maí

   --------------------------------------------------------------------------

              [2]Ferill málsins á Alþingi.   [3]Frumvarp til laga.

 Tóku gildi 1. janúar 2003. EES-samningurinn: VIII. viðauki tilskipun 93/96/EBE
  og V. viðauki tilskipun 64/221/EBE. Breytt með [4]l. 27/2003 (tóku gildi 3.
             apríl 2003) og [5]l. 20/2004 (tóku gildi 1. maí 2004).

                            I. kafli. Almenn ákvæði.
                               1. gr. Gildissvið.
Ákvæði laga þessara gilda um heimild útlendinga til að koma til landsins og dvöl
                              þeirra hér á landi.
   [Um útlendinga sem falla undir EES-samninginn eða stofnsamning EFTA gilda
                     sérreglur, sbr. ákvæði VI. kafla.]^1)
      Íslenskir ríkisborgarar geta einnig borið skyldur samkvæmt lögunum.
     Íslensk skip í siglingum erlendis falla ekki undir gildissvið laganna.
                             ^1)[6]L. 27/2003, 1. gr.
                               2. gr. Tilgangur.
 Lögin veita heimild til að hafa eftirlit með komu til landsins og för úr landi
   og með dvöl útlendinga hér á landi í samræmi við stefnu stjórnvalda hverju
                                     sinni.
Með lögunum er kveðið á um réttarstöðu útlendinga sem koma til landsins eða fara
           frá því, dveljast hér eða sækja um leyfi samkvæmt lögunum.
                           3. gr. Framkvæmd laganna.
Dómsmálaráðherra fer með yfirstjórn mála samkvæmt lögunum og setur nánari reglur
    um heimild útlendinga til að koma til landsins og dveljast hér á landi.
  Framkvæmd laganna að öðru leyti annast Útlendingastofnun, lögregla og önnur
                                  stjórnvöld.
   Dómsmálaráðherra skipar forstjóra Útlendingastofnunar til fimm ára í senn.
                 Forstjórinn skal hafa embættispróf í lögfræði.
 Dómsmálaráðherra kveður á um starfssvið þeirra sem annast framkvæmd laganna að
                    því leyti sem lögin kveða ekki á um það.

                          II. kafli. Koma og brottför.
                           4. gr. Vegabréfaeftirlit.
       Hver sá sem kemur til landsins skal þegar í stað gefa sig fram við
 vegabréfaeftirlitið eða næsta lögregluyfirvald. Hver sá sem fer af landi brott
      skal sæta brottfarareftirliti og skal við brottför gefa sig fram við
 vegabréfaeftirlitið eða næsta lögregluyfirvald. Undanskilin er för yfir innri
 landamæri Schengen-svæðisins, svo og aðrar ferðir sem eru í samræmi við reglur
                          sem dómsmálaráðherra setur.
Koma til landsins og för úr landi skal fara fram á stöðum og afgreiðslutímum sem
 dómsmálaráðherra ákveður. Lögreglustjóri getur veitt undanþágu frá þessu. För
      yfir innri landamæri Schengen-svæðisins er heimil utan viðurkenndra
      landamærastöðva. Ákvæði tollalaga gilda um för yfir innri landamæri.
   Dómsmálaráðherra setur nánari reglur um komu- og brottfarareftirlit og um
      undantekningar frá ákvæðum 1. og 2. mgr. um för yfir innri landamæri
  Schengen-svæðisins. Hann setur einnig reglur um skyldu stjórnanda skips eða
    loftfars til að ganga úr skugga um að farþegar hafi gild ferðaskilríki.
                                5. gr. Vegabréf.
 Útlendingur, sem kemur til landsins, skal, nema annað sé ákveðið í reglum sem
 dómsmálaráðherra setur, hafa vegabréf eða annað kennivottorð sem viðurkennt er
                               sem ferðaskilríki.
Dómsmálaráðherra setur reglur um hvaða skilyrðum vegabréf eða annað kennivottorð
     þarf að fullnægja til að teljast gilt til komu til landsins og dvalar.
 Útlendingastofnun getur, ef sérstaklega stendur á, undanþegið útlending þeirri
  skyldu að hafa vegabréf eða viðurkennt önnur skilríki en leiðir af almennum
                                    reglum.
                           6. gr. Vegabréfsáritanir.
  Útlendingur þarf að hafa vegabréfsáritun til að mega koma til landsins nema
  annað sé ákveðið í reglum sem dómsmálaráðherra setur. Útlendingur, sem hefur
     dvalarleyfi gefið út af ríki sem tekur þátt í Schengen-samstarfinu, er
         undanþeginn áritunarskyldu. Sama gildir um útlending sem hefur
 bráðabirgðadvalarleyfi gefið út af þátttökuríki í samstarfinu, enda hafi hann
                 auk þess ferðaskilríki gefin út af sama ríki.
 Vegabréfsáritun gefin út af ríki sem tekur þátt í Schengen-samstarfinu gildir
til komu og dvalar hér á landi þann tíma sem tilgreindur er ef það kemur fram í
                                  árituninni.
Dómsmálaráðherra getur sett reglur um skyldu til að hafa vegabréfsáritun til að
                               fara um flugvöll.
Vegabréfsáritun skal gilda fyrir eina eða fleiri komur til landsins og til allt
             að þriggja mánaða dvalar á nánar tilgreindu tímabili.
Útlendingastofnun tekur ákvörðun um umsókn um útgáfu vegabréfsáritunar. Fela má
utanríkisþjónustunni að taka ákvörðun um slíkar umsóknir. Enn fremur er heimilt
að fela utanríkisþjónustu annars ríkis sem tekur þátt í Schengen-samstarfinu að
                      verða við umsókn um vegabréfsáritun.
                       7. gr. Áhafnir skipa og loftfara.
     Útlendingur, sem lætur af starfi um borð í skipi eða loftfari, eða er
    laumufarþegi, má ekki ganga hér á land án leyfis lögreglunnar. Ákvæði um
  stjórnvald í málum vegna frávísunar og um málskot gilda eftir því sem við á.
Dómsmálaráðherra setur reglur um landgönguleyfi útlendra sjómanna við dvöl skips
               í höfn og um heimild til að meina þeim landgöngu.

                          III. kafli. Dvöl og búseta.
                          8. gr. Dvöl án dvalarleyfis.
  Útlendingur, sem þarf vegabréfsáritun til landgöngu, má ekki dveljast hér á
   landi lengur en áritunin segir til um nema sérstakt leyfi komi til. Öðrum
útlendingum er óheimilt án sérstaks leyfis að dveljast hér lengur en þrjá mánuði
 frá komu til landsins. Dvöl í öðru ríki sem tekur þátt í Schengen-samstarfinu
  telst jafngilda dvöl hér á landi. Dómsmálaráðherra getur sett reglur um dvöl
umfram þrjá mánuði ef það leiðir af þjóðréttarsamningi, svo og nánari reglur um
                        hvernig reikna skuli dvalartíma.
 Dönskum, finnskum, norskum og sænskum ríkisborgurum er heimilt að dveljast hér
 án dvalarleyfis. Dómsmálaráðherra getur sett reglur um frekari undanþágur frá
                             kröfu um dvalarleyfi.
                       9. gr. Hverjir þurfa dvalarleyfi.
  Útlendingur, sem hyggst ráða sig í vinnu, fyrir endurgjald eða án þess, eða
stunda sjálfstæða atvinnustarfsemi hér á landi, þarf, auk atvinnuleyfis þar sem
það er áskilið í lögum, að hafa dvalarleyfi, nema dvöl sé heimil án dvalarleyfis
                              skv. 2. mgr. 8. gr.
Útlendingur, sem hyggst dveljast hér lengur en honum er heimilt skv. 1. mgr. 8.
                         gr., þarf að hafa dvalarleyfi.
                          10. gr. Útgáfa dvalarleyfis.
[Dvalarleyfi, sem veitt er í fyrsta sinn, skal að jafnaði gefið út til eins árs.
 Heimilt er að víkja frá þessu ef rétt þykir vegna tilgangs dvalarinnar eða af
      öðrum ástæðum. Um gildistíma dvalarleyfis sem gefið er út vegna komu
                 flóttamannahópa gilda sérreglur, sbr. 51. gr.
Umsókn um dvalarleyfi skv. 1. mgr. skal hafa verið samþykkt áður en útlendingur
   kemur til landsins. Frá þessu má þó víkja ef ríkar sanngirnisástæður mæla
                                    með.]^1)
                Útlendingastofnun tekur ákvörðun um dvalarleyfi.
                             ^1)[7]L. 20/2004, 1. gr.
                         11. gr. Skilyrði dvalarleyfis.
            Veita má útlendingi dvalarleyfi, að fenginni umsókn, ef:
     a. framfærsla hans, sjúkratrygging og húsnæði er tryggt, samkvæmt nánari
                       reglum sem dómsmálaráðherra setur,
   b. skilyrðum fyrir dvalarleyfi, sem sett eru í reglum skv. 1. mgr. 3. gr., er
                                  fullnægt og
       c. ekki liggja fyrir atvik sem valdið geta því að honum verði meinuð
         landganga hér á landi eða dvöl samkvæmt öðrum ákvæðum laganna.
Veita má útlendingi dvalarleyfi, þótt skilyrðum sé annars ekki fullnægt, ef rík
mannúðarsjónarmið standa til þess eða vegna sérstakra tengsla útlendingsins við
                                    landið.
  Útlendingastofnun getur, að beiðni útlendings sem sótt hefur um hæli, veitt
       honum bráðabirgðadvalarleyfi þar til ákvörðun hefur verið tekin um
    hælisumsóknina. Hún getur einnig, að beiðni útlendings sem hefur fengið
 endanlega synjun um hæli eða dvalarleyfi sem kemur ekki til framkvæmda að svo
     stöddu, veitt honum bráðabirgðadvalarleyfi þar til synjunin kemur til
  framkvæmda. Ákvæði IV., V. og VII. kafla stjórnsýslulaga um andmælarétt, um
  birtingu ákvörðunar, rökstuðning o.fl. og um stjórnsýslukæru, og viðeigandi
ákvæði V. kafla laga þessara, gilda ekki um ákvörðun um bráðabirgðadvalarleyfi.
 Bráðabirgðadvalarleyfi hefur ekki önnur réttaráhrif en þau sem sérstaklega er
                                 getið í lögum.
                 12. gr. Sameiginleg vernd vegna fjöldaflótta.
 Þegar um er að ræða fjöldaflótta getur dómsmálaráðherra ákveðið að beita skuli
 ákvæðum greinar þessarar. Ráðherra ákveður einnig hvenær heimild til að veita
            sameiginlega vernd skv. 2. og 3. mgr. skuli falla niður.
Útlendingi, sem fellur undir fjöldaflótta og kemur til landsins eða er hér þegar
ákvæðum greinarinnar er beitt, má, að fenginni umsókn, veita vernd á grundvelli
   hópmats (sameiginlega vernd). Felur það í sér að útlendingnum verður veitt
     dvalarleyfi skv. 2. mgr. 11. gr. Leyfið myndar ekki heimild til útgáfu
                                 búsetuleyfis.
    Leyfið má endurnýja eða framlengja í allt að þrjú ár frá þeim tíma þegar
 umsækjandi fékk fyrst leyfi. Síðan má veita leyfi sem getur myndað heimild til
  útgáfu búsetuleyfis. Að liðnu einu ári með slíkt leyfi er heimilt að gefa út
 búsetuleyfi, enda séu skilyrðin fyrir því að halda leyfinu enn fyrir hendi og
                 skilyrðum að öðru leyti fullnægt, sbr. 15. gr.
Umsókn útlendings, sem fellur undir 2. mgr., um hæli má leggja til hliðar í allt
  að þrjú ár frá því að umsækjandinn fékk fyrst leyfi. Þegar heimildin til að
veita sameiginlega vernd er niður fallin, sbr. 1. mgr., eða þegar liðin eru þrjú
   ár frá því að umsækjandinn fékk fyrst leyfi skal tilkynna umsækjandanum að
hælisumsóknin verði því aðeins tekin til meðferðar að hann láti í ljós ótvíræða
                       ósk um það innan tiltekins frests.
  Útlendingastofnun tekur ákvörðun um leyfi og um að leggja umsókn til hliðar.
                   Dómsmálaráðherra getur sett nánari reglur.
                    13. gr. Dvalarleyfi fyrir aðstandendur.
 Nánustu aðstandendur íslensks ríkisborgara eða annars norræns ríkisborgara sem
búsettur er hér á landi eða útlendings sem dvelst eða fær að dveljast löglega í
 landinu samkvæmt dvalarleyfi sem ekki er háð takmörkunum eða búsetuleyfi geta
 samkvæmt umsókn fengið dvalarleyfi, enda liggi ekki fyrir atvik sem greinir í
 c-lið 1. mgr. 11. gr. auk þess sem framfærsla, sjúkratrygging og húsnæði skal
                    vera tryggt, sbr. a-lið 1. mgr. 11. gr.
      [Nánustu aðstandendur í skilningi 1. mgr. eru maki, sambúðarmaki og
 samvistarmaki eldri en 24 ára, niðjar yngri en 18 ára og á framfæri viðkomandi
og ættmenni hans eða maka að feðgatali eldri en 66 ára og á þeirra framfæri.]^1)
[Nú er rökstuddur grunur um að til hjúskapar hafi verið stofnað í þeim tilgangi
einum að afla dvalarleyfis, og ekki er sýnt fram á annað með óyggjandi hætti, og
 veitir hann þá ekki rétt til dvalarleyfis. Sama gildir ef rökstuddur grunur er
    um að ekki hafi verið stofnað til hjúskapar með vilja beggja hjóna.]^1)
  Dvalarleyfi aðstandanda útlendings skal að jafnaði gefið út til sama tíma og
   leyfi þess síðarnefnda, þó þannig að það gildi ekki lengur en leyfi hans.
                             ^1)[8]L. 20/2004, 2. gr.
                              14. gr. Endurnýjun.
    Endurnýja má dvalarleyfi útlendings, að fenginni umsókn, ef fullnægt er
                               skilyrðum 11. gr.
 Endurnýjað dvalarleyfi skal að jafnaði gefið út til eins árs en heimilt er að
gefa leyfið út fyrir annað tímabil ef rétt þykir vegna tilgangs dvalarinnar eða
 af öðrum ástæðum. Endurnýjað dvalarleyfi skal þó ekki gefið út til lengri tíma
                                en tveggja ára.
Heimila má útlendingi, sem sækir um endurnýjun dvalarleyfis, áframhaldandi dvöl
  með sömu skilyrðum þar til ákvörðun hefur verið tekin um umsóknina og hann á
  rétt á því ef hann leggur umsókn fram a.m.k. mánuði áður en leyfið fellur úr
                                     gildi.
                              15. gr. Búsetuleyfi.
  Veita má útlendingi, sem dvalist hefur hér á landi samfellt síðustu þrjú ár
   samkvæmt dvalarleyfi sem ekki er háð takmörkunum og sótt hefur námskeið í
  íslensku fyrir útlendinga, búsetuleyfi samkvæmt umsókn ef ekki liggja fyrir
ástæður sem valdið geta því að honum verði vísað úr landi, sbr. 1. mgr. 20. gr.
            Búsetuleyfi felur í sér rétt til ótímabundinnar dvalar.
Útlendingastofnun tekur ákvörðun um búsetuleyfi. Ákvæði 3. mgr. 14. gr. gilda um
                  umsóknir um búsetuleyfi eftir því sem við á.
  Búsetuleyfi fellur niður þegar leyfishafi hefur verið búsettur eða dvalist í
raun erlendis samfellt lengur en 18 mánuði. Útlendingastofnun tekur ákvörðun um
 að fella leyfi úr gildi. Að fenginni umsókn má heimila útlendingi lengri dvöl
                erlendis án þess að búsetuleyfið falli úr gildi.
 Dómsmálaráðherra setur reglur um námskeið í íslensku fyrir útlendinga skv. 1.
   mgr. Þar skal kveðið á um lengd námskeiðs, lágmarkstímasókn og vottorð til
  staðfestingar á þátttöku. Einnig er heimilt að kveða þar á um undanþágu frá
   þátttöku í námskeiði fyrir útlendinga sem náð hafa viðhlítandi þekkingu í
  íslensku og um próf því til staðfestingar. Þá er í reglugerðinni heimilt að
             kveða á um gjald vegna þátttöku í námskeiði eða prófi.
                              16. gr. Afturköllun.
    Útlendingastofnun er heimilt að afturkalla dvalarleyfi og búsetuleyfi ef
 útlendingur hefur við umsókn, gegn betri vitund, veitt rangar upplýsingar eða
  leynt atvikum sem hefðu getað haft verulega þýðingu við leyfisveitinguna eða
 ekki er lengur fullnægt skilyrðum fyrir veitingu dvalarleyfis eða búsetuleyfis
          eða það leiðir að öðru leyti af almennum stjórnsýslureglum.
                          17. gr. Tilkynningarskylda.
 Útlendingur, sem fengið hefur dvalarleyfi áður en hann kom til landsins, skal
 innan viku frá komu gefa sig fram við Útlendingastofnun eða embætti sýslumanns
utan Reykjavíkur. Sama á við um útlending sem hyggst sækja um eða að öðru leyti
                             þarfnast slíks leyfis.
     Útlendingur, sem flytur heimili sitt meðan mál samkvæmt lögunum er til
              meðferðar, skal tilkynna lögreglunni um flutninginn.
 Dómsmálaráðherra getur sett reglur um að útlendingur sem ekki þarf dvalarleyfi
  skuli tilkynna lögreglunni um heimili sitt hér á landi og um vinnu sína eða
                                     starf.

                       IV. kafli. Frávísun og brottvísun.
                    18. gr. Frávísun við komu til landsins.
 Heimilt er að vísa útlendingi frá landi við komu til landsins eða allt að sjö
                           sólarhringum frá komu ef:
   a. hann fullnægir ekki reglum sem settar eru um vegabréf, vegabréfsáritun eða
                               komu til landsins,
    b. honum hefur verið vísað úr landi hér á landi eða í öðru norrænu ríki og
endurkomubann er enn í gildi og honum hefur ekki verið veitt heimild til að koma
                                 til landsins,
   c. hann hefur ekki tilskilið leyfi til dvalar eða vinnu eða getur ekki leitt
            líkur að þeim tilgangi sem gefinn er upp fyrir dvölinni,
    d. hann getur ekki sýnt fram á að hann hafi eða eigi tryggð nægileg fjárráð
                   til dvalar hér á landi og til heimferðar,
   e. hann hefur hlotið refsingu eins og greinir í b- eða c-lið 1. mgr. 20. gr.
 eða sérstök ástæða er til af öðrum ástæðum að óttast að hann muni fremja hér á
  landi eða í öðru norrænu landi refsiverðan verknað sem varðað getur fangelsi
                             lengur en þrjá mánuði,
   f. reglur 6. gr. norræna vegabréfaeftirlitssamningsins eiga við og ætla má að
  útlendingurinn muni fara til annars norræns ríkis og að honum muni að öllum
 líkindum verða vísað þar frá vegna þess að ekki er fullnægt reglum um vegabréf
eða vegabréfsáritun, eða frávísun er heimil af öðrum ástæðum í viðkomandi ríki,
      g. hann samkvæmt mati læknis getur ekki ráðið persónulegum högum sínum
 sjálfur meðan á dvöl hans hér stendur eða hætta er á að hann muni með framkomu
  sinni valda sér eða öðrum tjóni eða hann er haldinn alvarlegum smitsjúkdómi,
     h. hann hefur ekki greitt kostnað hins opinbera við fyrri færslu hans úr
                          landi, sbr. 1. mgr. 56. gr.,
     i. hann er skráður í Schengen-upplýsingakerfið í því skyni að honum verði
                                synjað um komu,
          j. það er nauðsynlegt vegna allsherjarreglu, þjóðaröryggis eða
          alþjóðasamskipta ríkisins eða annars ríkis sem tekur þátt í
                             Schengen-samstarfinu.
Nægjanlegt er að meðferð máls hefjist innan sjö sólarhringa frestsins. [Heimilt
 er að synja til bráðabirgða útlendingi inngöngu í landið innan þess frests. Sú
                         ákvörðun sætir ekki kæru.]^1)
 Nú ber útlendingur að hann sé flóttamaður eða veitir að öðru leyti upplýsingar
sem benda til að ákvæði 1. mgr. 45. gr. eigi við, og skal þá leggja málið fyrir
                 Útlendingastofnun til meðferðar og ákvörðunar.
 Dómsmálaráðherra getur sett reglur um undanþágu frá ákvæðum 1. mgr. að því er
varðar þann sem hefur vegabréfsáritun eða dvalarleyfi gefið út af ríki sem tekur
                          þátt í Schengen-samstarfinu.
                             ^1)[9]L. 20/2004, 3. gr.
                   19. gr. Frávísun eftir komu til landsins.
 Heimilt er að vísa útlendingi frá landi eftir reglum 1. mgr. 18. gr. þótt sjö
   sólarhringa fresturinn sé liðinn. Þó verður meðferð máls að hefjast innan
                  [níu]^1) mánaða frá komu hans til landsins.
Ekki má vísa útlendingi sem hefur dvalarleyfi eða búsetuleyfi frá landi samkvæmt
                                 ákvæði þessu.
                             ^1)[10]L. 20/2004, 4. gr.
                              20. gr. Brottvísun.
                   Heimilt er að vísa útlendingi úr landi ef:
   a. [hann dvelur ólöglega í landinu, hefur brotið]^1) alvarlega eða margsinnis
  gegn einu eða fleiri ákvæðum laganna eða kemur sér hjá að hlíta ákvörðun sem
                   felur í sér að hann skuli yfirgefa landið,
   b. hann hefur á síðustu fimm árum afplánað refsingu erlendis eða verið dæmdur
 þar til refsingar fyrir háttsemi sem að íslenskum lögum getur varðað fangelsi
     lengur en þrjá mánuði; samsvarandi gildir um sérstakar ráðstafanir sem
              ákvarðaðar eru vegna slíkrar refsiverðrar háttsemi,
       c. hann hefur verið dæmdur hér á landi til refsingar eða til að sæta
   öryggisráðstöfunum fyrir háttsemi sem getur varðað fangelsi lengur en þrjá
     mánuði eða oftar en einu sinni verið dæmdur á síðustu þremur árum til
                              fangelsisrefsingar,
         d. það er nauðsynlegt vegna öryggis ríkisins eða almannahagsmuna.
Brottvísun skv. a-, b- og c-lið 1. mgr. skal ekki ákveða ef það með hliðsjón af
 málsatvikum og tengslum útlendingsins við landið mundi fela í sér ósanngjarna
   ráðstöfun gagnvart honum eða nánustu ættingjum hans. Útlendingi sem hefur
 dvalarleyfi eða norrænum ríkisborgara sem átt hefur heimili hér á landi lengur
   en þrjá mánuði má því aðeins vísa úr landi að hin refsiverða háttsemi geti
                      varðað eins árs fangelsi eða meira.
 Brottvísun felur í sér bann við komu til landsins síðar. Endurkomubannið getur
  gilt fyrir fullt og allt eða um tiltekinn tíma, en að jafnaði ekki skemur en
    þrjú ár. Samkvæmt umsókn má heimila þeim sem vísað hefur verið úr landi
      endurkomu en að jafnaði ekki fyrr en tvö ár eru liðin frá brottför.
                             ^1)[11]L. 20/2004, 5. gr.
     21. gr. Frávísun og brottvísun útlendings sem hefur búsetuleyfi o.fl.
Óheimilt er að vísa frá landi eða úr landi útlendingi sem fæddur er hér á landi
                  og hefur átt hér fast heimili óslitið síðan.
 Útlendingi sem hefur búsetuleyfi má því aðeins vísa frá landi eða úr landi að:
     a. það sé nauðsynlegt vegna öryggis ríkisins, sbr. d-lið 1. mgr. 20. gr.,
   b. hann hafi afplánað refsingu eða verið dæmdur til refsingar fyrir háttsemi
 sem að íslenskum lögum getur varðað þriggja ára fangelsi eða meira og það hafi
    átt sér stað á síðustu fimm árum erlendis eða á síðasta ári hér á landi;
  samsvarandi gildir um sérstakar ráðstafanir sem ákvarðaðar eru vegna slíkrar
                             refsiverðrar háttsemi.
     Brottvísun skv. b-lið 2. mgr. skal ekki ákveða ef það með hliðsjón af
 málsatvikum og tengslum útlendingsins við landið mundi fela í sér ósanngjarna
              ráðstöfun gagnvart honum eða nánustu ættingjum hans.
                   22. gr. Stjórnvald og undirbúningur máls.
     Lögreglustjóri tekur ákvörðun um frávísun skv. ai-lið 1. mgr. 18. gr.
        Útlendingastofnun tekur aðrar ákvarðanir samkvæmt kafla þessum.
Lögregla undirbýr mál sem Útlendingastofnun tekur ákvörðun um. Nú telur lögregla
  skilyrði vera til að vísa útlendingi frá landi eða úr landi og sendir hún þá
                 Útlendingastofnun gögn málsins til ákvörðunar.

                             V. kafli. Málsmeðferð.
                    23. gr. Almennar reglur um málsmeðferð.
    Stjórnsýslulögin gilda um meðferð mála nema annað leiði af lögum þessum.
                             24. gr. Andmælaréttur.
Áður en ákvörðun er tekin í máli útlendings skal hann eiga þess kost að tjá sig
   um efni máls skriflega eða munnlega, enda komi ekki fram í gögnum málsins
 afstaða hans og rök fyrir henni eða slíkt sé augljóslega óþarft. Réttur til að
    tjá sig skriflega er þó ekki fyrir hendi þegar útlendingi ber að tjá sig
                  munnlega við vegabréfaeftirlit eða lögreglu.
Í máli vegna umsóknar um hæli eða máli þar sem ákvæði 45. gr. eiga við, svo og í
 máli er varðar frávísun eða brottvísun, skal stjórnvald, eftir fremsta megni,
  sjá um að útlendingurinn eigi kost á að koma sjónarmiðum sínum á framfæri á
            tungumáli sem hann getur tjáð sig á svo að viðunandi sé.
                          25. gr. Leiðbeiningarskylda.
  Í máli er varðar frávísun, brottvísun eða afturköllun leyfis, svo og í máli
 vegna umsóknar um hæli, skal stjórnvald leiðbeina útlendingnum um að honum sé
  heimilt, á eigin kostnað, að leita aðstoðar lögmanns eða annars fulltrúa, um
 rétt hans á að fá sér skipaðan talsmann, sbr. 2. mgr. 34. gr., og um rétt hans
til að hafa samband við fulltrúa heimalands síns, fulltrúa Flóttamannastofnunar
      Sameinuðu þjóðanna og mannúðar- eða mannréttindasamtök hér á landi.
  Að öðru leyti gildir almenn leiðbeiningarskylda skv. 7. gr. stjórnsýslulaga.
                      26. gr. Miðlun upplýsinga úr landi.
    Stjórnvöldum sem fara með málefni útlendinga er heimilt að láta erlendum
  stjórnvöldum í té upplýsingar um útlending vegna meðferðar á máli er varðar
  vegabréfsáritun, dvalarleyfi eða hæli að því marki sem nauðsynlegt er vegna
  skuldbindinga Íslands sem þátttakanda í Schengen-samstarfinu og samstarfi [á
  grundvelli samnings milli Íslands, Noregs og ráðs Evrópusambandsins frá 19.
 janúar 2001 um viðmiðanir og fyrirkomulag við að ákvarða hvaða ríki skuli fara
    með beiðni um hæli sem lögð er fram á Íslandi, Noregi eða í aðildarríki
                             Evrópusambandsins].^1)
Dómsmálaráðherra getur sett nánari reglur um hvaða upplýsingar megi veita og um
        skilyrði sem þarf að fullnægja til að upplýsingar verði veittar.
                             ^1)[12]L. 20/2004, 6. gr.
                                27. gr. Vanhæfi.
   Opinber starfsmaður, sem tekið hefur þátt í meðferð opinbers máls á hendur
  viðkomandi útlendingi, má ekki taka þátt í undirbúningi að ákvörðun eða taka
 sjálfur ákvörðun í máli um frávísun, dvalarleyfi, búsetuleyfi eða brottvísun.
 Ákvæði þetta tekur ekki til mála vegna brota á ákvæðum laga þessara eða reglna
                         sem settar eru samkvæmt þeim.
                        28. gr. Öflun gagna fyrir dómi.
    Útlendingi, svo og stjórnvaldi sem fer með mál útlendings, er heimilt að
     krefjast þess að upplýsinga, sem ekki verður aflað á annan hátt svo að
  fullnægjandi sé í máli samkvæmt lögunum, verði aflað fyrir dómi eftir reglum
XII. kafla laga um meðferð einkamála um öflun sönnunargagna án þess að mál hafi
    verið höfðað. Dómari ákveður hvort skilyrði eru til að fallast á beiðni.
 Heimild skv. 1. mgr. gildir ekki þegar til meðferðar er mál gegn útlendingi um
   frávísun eða þegar sá sem óskað er að gefi skýrslu fyrir dómi er erlendis.
                           29. gr. Rannsóknarúrræði.
 Útlendingi er skylt að veita atbeina sinn til að upplýsa hver hann er, að því
  marki sem stjórnvald skv. 2. mgr. 3. gr. krefst þess. Dómsmálaráðherra setur
 nánari reglur um hvað skylda má útlending til að gera til að fullnægja þessari
                                    skyldu.
   Ef vafi leikur á hver útlendingur er við komu til landsins eða síðar getur
   lögregla lagt hald á ferðaskilríki, farseðla og annað sem getur verið til
upplýsinga um hver hann er. Sama gildir þegar vafi er um fyrri dvalarstað og það
skiptir máli um rétt til dvalar hér á landi. Lögregla skal benda útlendingi á að
  hann geti borið réttmæti haldlagningar undir dómara samkvæmt reglum laga um
                            meðferð opinberra mála.
Ef rökstuddur grunur leikur á að útlendingur, í bága við fyrirmæli sem greinir í
   1. mgr., haldi eftir eða leyni upplýsingum um hver hann er eða, í bága við
  fyrirmæli sem greinir í 53. gr., haldi eftir eða leyni upplýsingum um fyrri
   dvalarstað má lögregla leita á útlendingnum, á heimili hans, herbergi eða
   hirslum samkvæmt reglum laga um meðferð opinberra mála ^1) [Sama gildir ef
 rökstuddur grunur leikur á að til hjúskapar hafi verið stofnað í þeim tilgangi
 einum að afla dvalarleyfis eða ekki með vilja beggja, sbr. 3. mgr. 13. gr.]^1)
 [Leit skal ákveðin með úrskurði dómara nema sá sem í hlut á samþykki hana eða
     brýn hætta sé á að bið eftir úrskurði dómara valdi sakarspjöllum.]^1)
         Í þágu máls má taka ljósmyndir og fingraför af útlendingi sem:
     a. ekki getur fært sönnur á hver hann er eða ef ástæða er til að ætla að
                  útlendingurinn gefi rangt upp hver hann er,
               b. leitar hælis eða sækir um leyfi samkvæmt lögunum,
           c. hefur verið synjað um hæli eða leyfi samkvæmt lögunum eða
      d. hefur verið vísað frá landi eða úr landi eða ætla má að dveljist hér
                                   ólöglega.
  Fingraför, sem tekin eru skv. 4. mgr., má færa í tölvufærða fingrafaraskrá.
   Dómsmálaráðherra getur sett nánari reglur um færslu og notkun skrárinnar.
 Ef útlendingur neitar að gefa upp hver hann er eða rökstuddur grunur er um að
 útlendingur gefi rangar upplýsingar um hver hann er getur lögregla lagt fyrir
hann að tilkynna sig eða halda sig á ákveðnu svæði. Ef slíkum fyrirmælum er ekki
   sinnt eða þau teljast ófullnægjandi er heimilt að handtaka útlendinginn og
 úrskurða í gæsluvarðhald samkvæmt reglum laga um meðferð opinberra mála, eftir
    því sem við á. Gæsla má ekki standa lengur en í 12 vikur samanlagt nema
                             sérstaklega standi á.
 [Við ákvörðun um veitingu dvalarleyfis hefur Útlendingastofnun heimild til að
fara fram á að umsækjandi um dvalarleyfi skv. 1. mgr. 13. gr. eða ættmenni hans
    gangist undir rannsókn á erfðaefni og töku lífsýnis í því skyni, til að
 staðfesta að um skyldleika sé að ræða skv. 2. mgr. 13. gr., ef fyrirliggjandi
 gögn í því efni eru ekki talin veita fullnægjandi sönnun um skyldleikann.]^1)
                             ^1)[13]L. 20/2004, 7. gr.
                              30. gr. Kæruheimild.
 Ákvörðun lögreglunnar, svo og ákvörðun sendiráðs, fastanefndar eða ræðismanns
         skv. 5. mgr. 6. gr., má kæra til Útlendingastofnunar. Ákvörðun
Útlendingastofnunar sem æðra stjórnvalds verður ekki kærð. Að öðru leyti má kæra
                      ákvörðun til dómsmálaráðuneytisins.
  Nú vill útlendingur nýta heimild til kæru og skal hann þá lýsa kæru innan 15
  daga frá því að honum var kynnt ákvörðunin fyrir þeim sem það gerir. Að öðru
     leyti fer um kæru skv. VII. kafla stjórnsýslulaga um stjórnsýslukæru.
              31. gr. Hvenær ákvörðun getur komið til framkvæmda.
Ákvörðun um frávísun skv. 18. gr. má framkvæma þegar í stað. Synjun á umsókn um
endurnýjun dvalarleyfis eða um búsetuleyfi, sem sótt er um innan frests skv. 3.
 mgr. 14. gr., má ekki framkvæma fyrr en ákvörðunin er endanleg. Sama gildir um
ákvörðun um afturköllun skv. 16. gr. og um ákvörðun um brottvísun útlendings sem
hefur dvalarleyfi eða búsetuleyfi eða norræns ríkisborgara sem hefur dvalið hér
       á landi lengur en þrjá mánuði. Að öðru leyti gilda ákvæði 29. gr.
                    stjórnsýslulaga um frestun réttaráhrifa.
   Synjun á umsókn um dvalarleyfi sem sótt er um í fyrsta sinn og á umsókn um
endurnýjun sem greinir í 1. mgr. og sótt er um að liðnum fresti skv. 3. mgr. 14.
gr. má ekki framfylgja fyrr en útlendingurinn hefur fengið færi á að leggja fram
kæru og aldrei fyrr en liðnir eru tveir sólarhringar frá því að útlendingnum var
                            tilkynnt um ákvörðunina.
32. gr. Hvenær ákvörðun í málum um hæli eða vernd gegn ofsóknum getur komið til
                                  framkvæmda.
Nú ber útlendingur að aðstæður séu þannig að ákvæði 1. mgr. 45. gr. eigi við og
     má þá ekki framkvæma ákvörðun um að hann skuli yfirgefa landið fyrr en
 ákvörðunin er endanleg. Þetta gildir þó ekki í málum þar sem Útlendingastofnun
 telur augljóst að aðstæður séu ekki þannig og í málum þar sem útlendingurinn á
 umsókn um hæli til meðferðar í öðru landi eða slíkri umsókn hefur verið hafnað
                                      þar.
Lögregla skal leggja ákvörðun um frestun á framkvæmd fyrir Útlendingastofnun ef
útlendingur ber fyrir sig aðstæður sem greinir í 1. mgr. 45. gr. þegar framkvæma
 á ákvörðunina og ekki kemur fram að afstaða hafi þegar verið tekin til þeirra
 aðstæðna sem borið er við. Nú telur Útlendingastofnun augljóst að aðstæður séu
       ekki þannig og má hún þá ákveða að ákvörðunin komi til framkvæmda.
    Ákvæði IV., V. og VII. kafla stjórnsýslulaga um andmælarétt, um birtingu
  ákvörðunar, rökstuðning o.fl. og um stjórnsýslukæru gilda ekki um ákvarðanir
                               skv. 1. og 2. mgr.
                         33. gr. Framkvæmd ákvörðunar.
 Ákvörðun, sem felur í sér að útlendingur skuli yfirgefa landið, skal framkvæma
þannig að lagt er fyrir útlendinginn að hverfa þegar á brott eða innan tiltekins
frests. Ef útlendingurinn fer ekki úr landi svo sem fyrir er lagt eða líkur eru
  á að hann muni ekki gera það má lögregla færa hann úr landi. Ef sérstaklega
   stendur á má færa útlendinginn til annars lands en þess sem hann kom frá.
 Ákvarðanir sem varða framkvæmd verða ekki kærðar sérstaklega. Málshöfðun fyrir
dómstólum til ógildingar á endanlegri ákvörðun um að útlendingur skuli yfirgefa
 landið frestar ekki framkvæmd hennar. Þó getur dómsmálaráðherra tekið ákvörðun
 um að fresta framkvæmd hennar ef sýnt er fram á að verulega breyttar aðstæður
                    hafi skapast frá því ákvörðun var tekin.
Útlendingi, sem fellur undir ákvæði 1. mgr. og ekki hefur gild ferðaskilríki, er
                           skylt að afla sér þeirra.
  Til að tryggja að ákvörðun skv. 1. mgr. verði framkvæmd getur lögregla lagt
                             fyrir útlendinginn að:
                                 a. tilkynna sig,
            b. afhenda vegabréf eða annað kennivottorð, sbr. 5. gr., og
                           c. halda sig á ákveðnu svæði.
 Fyrirmæli sem greinir í 3. mgr. má því aðeins gefa að sérstök ástæða sé til að
 ætla að útlendingurinn muni koma sér undan framkvæmd. Við mat á þessu má taka
  tillit til almennrar reynslu af undankomu. Fyrirmælin gilda ekki lengur en í
 tvær vikur nema útlendingurinn samþykki eða dómari ákveði samkvæmt reglum laga
                           um meðferð opinberra mála.
      Ef nauðsyn ber til, til að tryggja framkvæmd, er heimilt að handtaka
    útlendinginn og úrskurða í gæsluvarðhald samkvæmt reglum laga um meðferð
  opinberra mála, eftir því sem við á. Samsvarandi gildir ef útlendingur gerir
  ekki það sem nauðsynlegt er til að afla sér ferðaskilríkja, sbr. 2. mgr., og
tilgangurinn er að færa útlendinginn fyrir fulltrúa lands sem við á í því skyni
                          að fá útgefin ferðaskilríki.
    Gæsla skal ekki ákveðin lengur en í tvær vikur. Gæslutíma má því aðeins
framlengja að útlendingurinn fari ekki sjálfviljugur úr landi og líkur séu á að
hann muni annars koma sér undan framkvæmd ákvörðunar sem greinir í 1. mgr. Má þá
     framlengja frestinn í allt að tvær vikur, en þó ekki oftar en tvisvar.
Útlending má hvorki handtaka né úrskurða í gæsluvarðhald ef það með hliðsjón af
 eðli máls og atvikum að öðru leyti mundi fela í sér ósanngjarna ráðstöfun, eða
 dómarinn telur fullnægjandi að útlendingurinn sæti þess í stað úrræðum skv. 3.
                                      mgr.
 Þvingunarúrræðum skv. 3. og 5. mgr. má beita þegar ákvörðun um að útlendingur
    skuli yfirgefa landið er tekin og þegar mál sem getur leitt til slíkrar
                          ákvörðunar er til meðferðar.
                             34. gr. Réttaraðstoð.
 Dómari skal skipa útlendingi talsmann úr hópi lögmanna þegar krafist er gæslu
skv. 6. mgr. 29. gr. eða 5. mgr. 33. gr. Sama gildir þegar fyrir dómi er krafist
úrræða skv. 3. og 4. mgr. 33. gr. nema það hafi í för með sér sérstakt óhagræði
eða töf eða dómarinn telur ekki varhugavert að láta hjá líða að skipa talsmann.
Þegar kærð er ákvörðun sem varðar frávísun, brottvísun eða afturköllun leyfis og
 í máli vegna umsóknar um hæli skal útlendingur eiga rétt á að stjórnvald skipi
honum talsmann. Þetta gildir þó ekki í málum vegna brottvísunar skv. b- og c-lið
 1. mgr. 20. gr., b-lið 2. mgr. 21. gr. og 2. mgr. 43. gr. þegar um er að ræða
 háttsemi sem greinir í 2. málsl., [þegar kærð er synjun, sem byggð er á d- og
e-lið 1. mgr. 46. gr., á meðferð umsóknar um hæli]^1) eða þegar útlendingur sem
 sótt hefur um hæli kærir að hann hafi einungis fengið dvalarleyfi skv. 2. mgr.
11. gr. Ef dómari tekur til greina beiðni um að afla upplýsinga fyrir dómi skv.
      28. gr. skal kostnaður útlendingsins við lögfræðiaðstoð meðan öflun
                 upplýsinganna fer fram greiðast úr ríkissjóði.
 Ákvæði VI. kafla laga um meðferð opinberra mála gilda, eftir því sem við á, um
réttaraðstoð skv. 1. og 2. mgr. Krefja skal útlending um endurgreiðslu kostnaðar
    af réttaraðstoð að hluta til eða að öllu leyti ef hann hefur ráð á því.
                             ^1)[14]L. 20/2004, 8. gr.

   VI. kafli. [Sérreglur um útlendinga sem falla undir samninginn um Evrópska
  efnahagssvæðið (EES) og stofnsamning Fríverslunarsamtaka Evrópu (EFTA).]^1)
                             ^1)[15]L. 27/2003, 5. gr.
                    35. gr. [Dvalarleyfi og búsetuleyfi.]^1)
  [Útlendingur, sem fellur undir reglur EES-samningsins (EES-útlendingur) eða
 stofnsamnings EFTA (EFTA-útlendingur), má koma til landsins án sérstaks leyfis
   og dveljast eða starfa hér á landi í allt að þrjá mánuði frá komu hans til
landsins, eða allt að sex mánuðum ef hann er í atvinnuleit. Dvöl í öðru norrænu
                  landi skal ekki draga frá dvalartímanum.]^2)
  [Útlendingur, sem hvorki er ríkisborgari EES- eða EFTA-ríkis né aðstandandi
 slíks borgara, má koma til landsins án sérstaks leyfis til að veita þjónustu í
   allt að 90 starfsdaga á almanaksári hafi hann leyfi sem jafngildir óbundnu
atvinnuleyfi í EES- eða EFTA-ríki og er ráðinn hjá aðila sem veitir þjónustu og
                     hefur staðfestu eða starfsemi þar.]^2)
  [EES- eða EFTA-útlendingur],^2) sem dvelst eða starfar hér á landi lengur en
   greinir í 1. mgr., skal hafa dvalarleyfi [eða búsetuleyfi hér á landi].^1)
 Dómsmálaráðherra getur sett reglur um undanþágur frá reglum um dvalarleyfi og
                         reglur um tilkynningarskyldu.
Dvalarleyfi, sem sótt er um í fyrsta sinn, má sækja um eftir komu til landsins.
                Útlendingastofnun tekur ákvörðun um dvalarleyfi.
                ^1)[16]L. 20/2004, 9. gr. ^2)[17]L. 27/2003, 2. gr.
              36. gr. [Skilyrði dvalarleyfis og búsetuleyfis.]^1)
   [EES- eða EFTA-útlendingur, þó ekki útlendingur sem greinir í 2. mgr. 35.
gr.],^2) á rétt á dvalarleyfi samkvæmt umsókn þess efnis ef hann framvísar þeim
  ferðaskilríkjum sem hann komst inn í landið með og gögnum sem sýna að hann:
      a. er launþegi sem fellur undir lög um frjálsan atvinnu- og búseturétt
   launafólks innan Evrópska efnahagssvæðisins, sbr. 2. tölul. V. viðauka við
                                EES-samninginn,
     b. ætlar að stunda sjálfstæða atvinnustarfsemi hér á landi eða veita eða
                              njóta hér þjónustu,
   c. þiggur nægilegar fastar reglubundnar greiðslur eða á nægilegt eigið fé og
  fellur undir sjúkratryggingu sem ábyrgist alla áhættu meðan dvöl hans hér á
                                landi varir eða
     d. er innritaður hjá viðurkenndri námsstofnun með það að meginmarkmiði að
                     öðlast þar menntun eða starfsþjálfun.
            Dómsmálaráðherra setur nánari reglur um framkvæmd þessa.
Heimilt er að synja um dvalarleyfi skv. 1. mgr. ef þær aðstæður eru fyrir hendi
  sem geta veitt tilefni til að meina útlendingnum komu til landsins, dvöl eða
                       vinnu samkvæmt öðrum lagaákvæðum.
 [Um skilyrði fyrir útgáfu búsetuleyfis EES-útlendings gilda ákvæði 15. gr.]^1)
               ^1)[18]L. 20/2004, 10. gr. ^2)[19]L. 27/2003, 3. gr.
                    37. gr. Dvalarleyfi fyrir aðstandendur.
 Aðstandandi útlendings sem hefur eða öðlast dvalarleyfi skv. 1. mgr. 36. gr. á
 rétt á dvalarleyfi samkvæmt umsókn þess efnis að uppfylltum skilyrðum í reglum
                          sem dómsmálaráðherra setur.
                  38. gr. Áframhaldandi dvöl að loknu starfi.
  Dómsmálaráðherra getur sett reglur um rétt útlendings sem fellur undir a- og
     b-lið 1. mgr. 36. gr. til áframhaldandi dvalar að loknu starfi, svo og
                         aðstandenda hans skv. 37. gr.
                    39. gr. Gildistími og efni dvalarleyfis.
  Dvalarleyfi, sem gefið er út í fyrsta sinn skv. 36., 37. og 38. gr., skal að
                         jafnaði gefið út til fimm ára.
  Ef starfi er ætlað að standa lengur en þrjá mánuði en skemur en eitt ár skal
 leyfi til útlendings skv. a-lið 1. mgr. 36. gr. gefið út til samsvarandi tíma.
Leyfi til útlendings sem ætlar að veita þjónustu eða njóta þjónustu, sbr. b-lið
1. mgr. 36. gr., skal hafa sama gildistíma og þjónustan verður veitt eða hennar
                                     notið.
Leyfi, sem gefið er út í fyrsta sinn til útlendings skv. c-lið 1. mgr. 36. gr.,
má takmarka við tvö ár ef umsækjandinn getur ekki sýnt fram á að skilyrði fyrir
                       leyfinu verði uppfyllt í fimm ár.
   Leyfi til útlendings skv. d-lið 1. mgr. 36. gr. skal gefið út til tíma sem
            svarar til lengdar námsins, þó ekki lengur en í eitt ár.
 Dvalarleyfi veitir rétt til að dveljast og til að ráða sig í vinnu eða starfa
sjálfstætt hvar sem er á landinu nema annað sé tekið fram í leyfinu eða leiði af
                    reglum sem settar eru samkvæmt lögunum.
                        40. gr. Endurnýjun dvalarleyfis.
Dvalarleyfi skv. 36., 37. og 38. gr. skal endurnýja samkvæmt umsókn ef skilyrðum
   er enn fullnægt. Dvalarleyfi skal að jafnaði endurnýjað til fimm ára nema
     tilgangur vinnu eða dvalar eða aðrar ástæður gefi tilefni til styttri
                                  gildistíma.
     Dómsmálaráðherra getur sett nánari reglur um endurnýjun dvalarleyfis.
                       41. gr. Afturköllun dvalarleyfis.
  Heimilt er að afturkalla dvalarleyfi ef svo stendur á sem greinir í 16. gr.
Afturköllun er þó ekki heimil eingöngu af því að útlendingurinn er ekki lengur í
   starfi, hvort heldur er vegna veikinda eða slyss eða vegna þess að hann er
                         atvinnulaus gegn vilja sínum.
 Enn fremur er heimilt að afturkalla dvalarleyfi sem gefið var út í fyrsta sinn
    til útlendings sem fellur undir ac-lið 1. mgr. 36. gr. ef um er að ræða
  búseturof sem varað hefur lengur en sex samfellda mánuði og er ekki tilkomið
                               vegna herþjónustu.
                               42. gr. Frávísun.
Heimilt er að vísa [EES- eða EFTA-útlendingi]^1) frá landi við komu til landsins
                  eða allt að sjö sólarhringum eftir komu ef:
   a. hann fullnægir ekki reglum sem settar eru um vegabréf, vegabréfsáritun eða
                               komu til landsins,
    b. honum hefur verið vísað úr landi hér á landi eða í öðru norrænu landi og
endurkomubann er enn í gildi og honum hefur ekki verið veitt heimild til að koma
                                 til landsins,
            c. um er að ræða háttsemi sem greinir í 1. mgr. 43. gr. eða
    d. það er nauðsynlegt vegna öryggis ríkisins eða krefjandi þjóðarhagsmuna.
     Lögreglustjóri tekur ákvörðun um frávísun skv. a- og b-lið 1. mgr., en
 Útlendingastofnun skv. c- og d-lið. Nægilegt er að meðferð máls hefjist innan
                           sjö sólarhringa frestsins.
  Ef meðferð máls skv. 1. mgr. hefur ekki hafist innan sjö sólarhringa má vísa
    [EES- eða EFTA-útlendingi],^1) sem ekki hefur dvalarleyfi, frá landi með
        ákvörðun Útlendingastofnunar samkvæmt ákvæðum b-, c- og d-liðar.
                             ^1)[20]L. 27/2003, 4. gr.
                              43. gr. Brottvísun.
Heimilt er að vísa [EES- eða EFTA-útlendingi]^1) úr landi ef það er nauðsynlegt
             með skírskotun til allsherjarreglu og almannaöryggis.
Brottvísun skv. 1. mgr. má framkvæma ef útlendingurinn sýnir af sér eða ætla má
að um sé að ræða persónubundna háttsemi sem felur í sér raunverulega og nægilega
alvarlega ógn gagnvart grundvallarþjóðfélagssjónarmiðum. Ef útlendingurinn hefur
verið dæmdur til refsingar eða sérstakar ráðstafanir ákvarðaðar má brottvísun af
  þessari ástæðu ^2) því aðeins fara fram að um sé að ræða háttsemi sem getur
       gefið til kynna að útlendingurinn muni fremja refsivert brot á ný.
    Einnig er heimilt að vísa [EES- eða EFTA-útlendingi]^1) úr landi ef hann
               fullnægir ekki skilyrðum um dvöl skv. 36.38. gr.
   Brottvísun skal ekki ákveða ef það með hliðsjón af málsatvikum og tengslum
 útlendingsins við landið mundi fela í sér ósanngjarna ráðstöfun gagnvart honum
                          eða nánustu ættingjum hans.
 Brottvísun felur í sér bann við komu til landsins síðar. Endurkomubannið getur
gilt fyrir fullt og allt eða um tiltekinn tíma en að jafnaði ekki skemur en tvö
ár. Samkvæmt umsókn má fella endurkomubannið úr gildi ef nýjar aðstæður mæla með
                                      því.
Útlendingastofnun tekur ákvörðun um brottvísun, svo og um heimild útlendings sem
                   vísað hefur verið úr landi til endurkomu.
               ^1)[21]L. 27/2003, 4. gr. ^2)[22]L. 20/2004, 11. gr.

                 VII. kafli. Vernd gegn ofsóknum og flóttamenn.
                          44. gr. Flóttamannahugtakið.
  Flóttamaður samkvæmt lögunum telst vera útlendingur sem fellur undir ákvæði
     A-liðar 1. gr. alþjóðasamnings um stöðu flóttamanna frá 28. júlí 1951
   (flóttamannasamningsins), sbr. viðauka við samninginn frá 31. janúar 1967.
Ákveða má að flóttamaður sem fellur undir CF-lið 1. gr. flóttamannasamningsins
 skuli ekki, að öllu leyti eða að hluta til, njóta réttinda og verndar samkvæmt
  ákvæðum þessa kafla, annarra en málsmeðferðarreglna. Flóttamaður sem fellur
 undir CE-lið 1. gr. flóttamannasamningsins skal þó njóta verndar skv. 45. gr.
                          45. gr. Vernd gegn ofsóknum.
 Ekki má samkvæmt lögunum senda útlending til svæðis þar sem hann hefur ástæðu
til að óttast ofsóknir sem geta leitt til þess að hann skuli teljast flóttamaður
    eða ef ekki er tryggt að hann verði ekki sendur áfram til slíks svæðis.
   Samsvarandi verndar skal útlendingur njóta sem vegna svipaðra aðstæðna og
greinir í flóttamannahugtakinu er í yfirvofandi hættu á að láta lífið eða verða
                  fyrir ómannúðlegri eða vanvirðandi meðferð.
 Ef stjórnvald í máli samkvæmt lögunum kemst að því að ákvæði 1. mgr. eigi ekki
 við um útlendinginn skal það að eigin frumkvæði taka til skoðunar hvort beita
                         skuli ákvæðum 2. mgr. 11. gr.
 Útlendingur nýtur ekki verndar skv. 1. mgr. ef skynsamlegar ástæður eru til að
álíta hann hættulegan öryggi ríkisins eða hann hefur hlotið endanlegan dóm fyrir
 mjög alvarlegt afbrot og er af þeim sökum hættulegur samfélaginu. Útlendingur
  nýtur ekki heldur verndarinnar þegar svo háttar sem um ræðir í F-lið 1. gr.
                            flóttamannasamningsins.
   Vernd skv. 1. mgr. á við um hvers konar ákvarðanir samkvæmt lögum þessum.
                           46. gr. Réttur til hælis.
Flóttamaður, sem er hér á landi eða kemur hér að landi, á samkvæmt umsókn rétt á
            að fá hér hæli. Þetta gildir þó ekki um flóttamann sem:
    a. fellur undir undanþágur frá reglum um vernd í 2. mgr. 44. gr. og 3. mgr.
                                    45. gr.,
                      b. veitt hefur verið hæli í öðru ríki,
    c. komið hefur til landsins að eigin frumkvæði eftir að hafa hlotið vernd í
öðru ríki eða eftir að hafa dvalist í ríki eða á svæði þar sem hann þurfti ekki
 að sæta ofsóknum og hafði ekki ástæðu til að óttast að verða sendur aftur til
                                heimalands síns,
      d. krefja má annað norrænt ríki um að taka við samkvæmt reglum norræna
                         vegabréfaeftirlitssamningsins,
    e. [krefja má annað ríki, sem tekur þátt í samstarfi á grundvelli samnings
 Íslands, Noregs og ráðs Evrópusambandsins frá 19. janúar 2001 um viðmiðanir og
fyrirkomulag við að ákvarða hvaða ríki skuli fara með beiðni um hæli sem lögð er
fram á Íslandi, Noregi eða í aðildarríki Evrópusambandsins, um að taka við],^1)
                f. synja má um hæli vegna krefjandi þjóðarhagsmuna.
Ekki skal endursenda flóttamann til annars ríkis skv. c-, d- og e-lið 1. mgr. ef
hann hefur slík sérstök tengsl við landið að nærtækast sé að hann fái hér vernd.
 Maki flóttamanns, sambúðarmaki eða samvistarmaki og börn undir 18 ára aldri án
  maka, sambúðarmaka eða samvistarmaka eiga rétt á hæli nema sérstakar ástæður
                                mæli því í mót.
Með umsókn um hæli skal afhenda vegabréf eða önnur ferðaskilríki sem umsækjandi
                              hefur í fórum sínum.
  Dómsmálaráðherra getur sett reglur um að útlendingur sem sækir um hæli skuli
dveljast í tilteknu sveitarfélagi og í húsnæði sem lagt er til þar til endanleg
                      ákvörðun liggur fyrir um umsóknina.
                            ^1)[23]L. 20/2004, 12. gr.
                           47. gr. Réttaráhrif hælis.
Hælisveiting hefur í för með sér að útlendingurinn hefur réttarstöðu flóttamanns
 og fær dvalarleyfi. Hann hefur þá réttarstöðu sem leiðir af íslenskum lögum og
flóttamannasamningnum eða öðrum þjóðréttarsamningum um flóttamenn. [Sama gildir
       um barn flóttamanns sem er fætt eftir komu hans til landsins.]^1)
      Hælisveitingu má afturkalla ef flóttamaður fellur ekki lengur undir
   flóttamannahugtakið skv. 44. gr. eða það að öðru leyti leiðir af almennum
      stjórnsýslureglum. Útlendingastofnun tekur ákvörðun um afturköllun.
                            ^1)[24]L. 20/2004, 13. gr.
     48. gr. Ferðaskírteini fyrir flóttamenn og vegabréf fyrir útlendinga.
Flóttamanni, sem dvelst eða fær að dveljast löglega í landinu, skal að fenginni
   umsókn veita ferðaskírteini fyrir flóttamenn til ferða erlendis, enda mæli
sérstakar ástæður því ekki í mót. Nú hefur flóttamaður ferðaskilríki gefin út af
 öðru ríki og skal hann þá því aðeins fá skírteini gefið út að honum hafi verið
veitt hér hæli eða búsetuleyfi eða skylt sé að gefa hér út ferðaskírteini fyrir
                  flóttamenn í samræmi við þjóðréttarsamning.
Útlendingur, sem hefur eða fær dvalarleyfi hér á grundvelli umsóknar um hæli, en
án þess að vera veitt hæli, skal fá vegabréf fyrir útlendinga til ferða erlendis
  samkvæmt nánari reglum sem dómsmálaráðherra setur. Þar má og heimila útgáfu
                  vegabréfs fyrir útlendinga í öðrum tilvikum.
Með umsókn um ferðaskírteini fyrir flóttamenn eða vegabréf fyrir útlendinga skal
  afhenda vegabréf eða önnur ferðaskilríki sem umsækjandi hefur í fórum sínum.
    Dómsmálaráðherra getur sett reglur um útgáfu, gildissvið, endurnýjun og
 afturköllun ferðaskírteinis fyrir flóttamenn og vegabréfs fyrir útlendinga og
                       nánari skilyrði í þessu sambandi.
             49. gr. Gildi erlendra ákvarðana um stöðu flóttamanns.
 Útlendingur, sem veitt hefur verið hæli eða ferðaskírteini fyrir flóttamenn í
  öðru ríki, skal talinn flóttamaður með fasta búsetu í því ríki. Sæki slíkur
 flóttamaður um hæli eða ferðaskírteini fyrir flóttamenn hér á landi skal fyrri
ákvörðun um stöðu hans sem flóttamanns ekki vefengd nema sú ákvörðun sé röng eða
                         aðrar ástæður liggi til þess.
                       50. gr. Stjórnvald og málsmeðferð.
   Útlendingastofnun tekur ákvörðun í málum um vernd gegn sendingu úr landi,
 réttarstöðu flóttamanns og hæli, svo og um ferðaskírteini fyrir flóttamenn og
                           vegabréf fyrir útlendinga.
   Útlendingastofnun tekur einnig ákvörðun um hvort útlendingi, sem kemur til
      landsins á grundvelli 51. gr., skuli veitt réttarstaða flóttamanns.
 Við meðferð máls skv. 1. og 2. mgr. skal Útlendingastofnun af sjálfsdáðum afla
nauðsynlegra og aðgengilegra upplýsinga. Þrátt fyrir lagaákvæði um þagnarskyldu
má kynna Flóttamannastofnun Sameinuðu þjóðanna efni málsskjala. Einnig má kynna
   mannúðar- eða mannréttindasamtökum efni málsskjala að því leyti sem það er
                  nauðsynlegt í tengslum við öflun upplýsinga.
                           51. gr. Flóttamannahópar.
  Útlendingastofnun heimilar hópum flóttamanna komu til landsins í samræmi við
ákvörðun stjórnvalda að fenginni tillögu Flóttamannaráðs Íslands. Sama gildir um
                  hópa útlendinga sem ekki teljast flóttamenn.
Ákvæði IV. og V. kafla stjórnsýslulaga um andmælarétt og um birtingu ákvörðunar,
  rökstuðning o.fl., og viðeigandi ákvæði V. kafla laga þessara, gilda ekki um
 ákvarðanir skv. 1. mgr. Ákvörðun verður einungis kærð af þeim sem bein afstaða
                              er tekin til í máli.
Útlendingur, sem heimiluð er koma skv. 1. mgr., skal fá dvalarleyfi [til þriggja
 ára sem ekki er háð takmörkunum].^1) Þegar endanleg ákvörðun hefur verið tekin
 um að útlendingur skuli hafa réttarstöðu flóttamanns, sbr. 2. mgr. 50. gr., á
   hann rétt til hælis og ferðaskírteinis fyrir flóttamenn, sbr. 46.48. gr.
                            ^1)[25]L. 20/2004, 14. gr.

                           VIII. kafli. Ýmis ákvæði.
                 52. gr. Sérákvæði vegna öryggis ríkisins o.fl.
 Meina má útlendingi landgöngu og synja um útgáfu dvalarleyfis og búsetuleyfis
 eða setja takmarkanir eða skilyrði ef nauðsynlegt þykir vegna utanríkisstefnu
  ríkisins, öryggis ríkisins eða mikilvægra þjóðarhagsmuna. Af sömu ástæðum má
  framkvæma ákvörðun fyrr en greinir í 31. og 32. gr. Útlendingastofnun tekur
                      ákvörðun samkvæmt þessari málsgrein.
Dómsmálaráðherra getur, ef nauðsynlegt þykir vegna öryggis ríkisins, sett nánari
    reglur um tilkynningarskyldu en segir í 17. gr. eða reglum skv. 54. gr.
             53. gr. Upplýsinga- og tilkynningarskylda útlendinga.
  Útlendingi er skylt að kröfu lögreglunnar að sýna skilríki og, ef þörf er á,
  veita upplýsingar svo að ljóst sé hver hann er og að dvöl hans í landinu sé
                                    lögmæt.
   Dómsmálaráðherra getur ákveðið að útlendingar, aðrir en danskir, finnskir,
     norskir og sænskir ríkisborgarar, skuli ávallt bera vegabréf eða annað
  kennivottorð við dvöl hér á landi. Ráðherra getur undanþegið aðra útlendinga
                                skyldu þessari.
Við undirbúning máls samkvæmt lögunum má leggja fyrir útlending sem málið varðar
  að mæta sjálfur og veita upplýsingar sem geta haft þýðingu við úrlausn þess.
                      54. gr. Tilkynningarskylda annarra.
                     Dómsmálaráðherra getur sett reglur um:
    a. að sá sem rekur gististað, af hvers kyns tagi, eða heldur tjaldsvæði og
 þess háttar skuli halda skrá yfir þá sem þar gista og tilkynna lögreglunni um
    þá, svo og að aðrir skuli einnig veita Útlendingastofnun upplýsingar um
 útlendinga sem hjá þeim gista ef ástæða þykir til vegna öryggissjónarmiða eða
                              sérstaks viðbúnaðar,
    b. að stjórnandi loftfars sem kemur frá útlöndum eða fer til útlanda skuli
                láta lögreglunni í té skrá um farþega og áhöfn,
   c. að stjórnandi skips sem siglir yfir mörk landhelginnar á leið til eða frá
    íslenskri höfn skuli láta lögreglunni í té skrá um farþega og áhöfn,^1)
     d. að sá sem fær útlending í þjónustu sína eða ræður útlending í launaða
       atvinnu skuli tilkynna það Útlendingastofnun áður en vinnan hefst,
     e. að atvinnumiðlanir skuli tilkynna Útlendingastofnun um útlendinga sem
                             leita eða fá atvinnu,
    f. að þjóðskráin skuli tilkynna Útlendingastofnun um útlendinga sem eru þar
                          skráðir eða teknir af skrá,
   g. að menntastofnanir skuli samkvæmt beiðni láta Útlendingastofnun í té skrá
                              um erlenda námsmenn,
   h. að stjórnvöld skuli samkvæmt beiðni láta Útlendingastofnun eða lögreglunni
í té upplýsingar um nafn útlendings og heimili til nota í máli samkvæmt lögunum
 þrátt fyrir reglur um þagnarskyldu í lögum um félagsþjónustu sveitarfélaga og
                               barnaverndarlögum.
  Dómsmálaráðherra getur sett nánari reglur um hvaða upplýsingar skrár skv. 1.
                           mgr. skuli hafa að geyma.
 Þeim sem tilkynna á um er skylt að láta í té þær upplýsingar sem nauðsynlegar
                eru til að tilkynningarskyldunni verði fullnægt.
                               ^1)[26]Rg. 869/2004.
                       55. gr. Vinnsla persónuupplýsinga.
 Útlendingastofnun og lögreglu er heimil vinnsla persónuupplýsinga, þar á meðal
þeirra sem viðkvæmar geta talist, að því marki sem slík vinnsla telst nauðsynleg
við framkvæmd laganna. Eftir þörfum er heimilt við vinnslu persónuupplýsinga að
   samkeyra upplýsingar Útlendingastofnunar og lögreglu. Að öðru leyti fer um
      meðferð persónuupplýsinga samkvæmt lögum um persónuvernd og meðferð
                               persónuupplýsinga.
Dómsmálaráðherra skal, að fenginni umsögn Persónuverndar, setja reglur um hvaða
             skrár skulu haldnar af Útlendingastofnun og lögreglu.
                           56. gr. Ábyrgð á kostnaði.
  Útlendingur, sem færður er úr landi samkvæmt lögunum, skal greiða kostnað af
brottför sinni. Útlendingurinn skal einnig greiða kostnað af gæslu þegar hennar
er þörf vegna þess að útlendingurinn fer ekki úr landi af sjálfsdáðum. Krafan er
 aðfararhæf og hún getur auk þess verið grundvöllur frávísunar við síðari komu
til landsins, sbr. h-lið 1. mgr. 18. gr. Lögreglunni er heimilt að leggja hald á
  farseðla sem finnast í fórum útlendingsins til notkunar við brottför. [Sama
 gildir um fjármuni til greiðslu á kröfu vegna kostnaðar við brottför og gæslu
                           samkvæmt ákvæði þessu.]^1)
 Nú er útlendingi, sem komið hefur með skipi eða loftfari, vísað frá landi skv.
  18. eða 42. gr. og skal þá eigandi farsins eða leigutaki, og á þeirra vegum
  stjórnandi þess eða umboðsmaður hér á landi, annaðhvort taka útlendinginn um
   borð á ný eða flytja hann úr landi á annan hátt eða greiða kostnað sem hið
 opinbera hefur af því að færa útlendinginn úr landi. Á sama hátt er þeim skylt
að taka fylgdarmenn um borð og greiða kostnað af fylgd með útlendingnum úr landi
                          ef lögregla telur þess þörf.
Kostnaður við að færa útlending úr landi, sem ekki fæst greiddur skv. 1. eða 2.
                         mgr., greiðist úr ríkissjóði.
 Nú gengur útlendingur, sem þarf leyfi lögreglunnar skv. 7. gr., á land án þess
að hafa fengið slíkt leyfi og fer þá eftir reglum 2. mgr. um ábyrgð á kostnaði.
  Sama gildir þá að jafnaði einnig um kostnað sem hið opinbera kann að hafa af
                 dvöl útlendingsins hér í allt að þrjá mánuði.
      Ábyrgð skv. 2. og 4. mgr. gildir ekki við komu yfir innri landamæri
                              Schengen-svæðisins.
                            ^1)[27]L. 20/2004, 15. gr.
                              57. gr. Refsiákvæði.
          Það varðar sektum eða fangelsi allt að sex mánuðum ef maður:
    a. af ásetningi eða gáleysi brýtur gegn lögunum eða reglum, banni, boði eða
                  skilyrðum sem sett eru samkvæmt lögunum eða
       b. af ásetningi eða stórfelldu gáleysi veitir í máli samkvæmt lögunum
    upplýsingar sem eru í verulegum atriðum rangar eða augljóslega villandi.
         Það varðar sektum eða fangelsi allt að tveimur árum ef maður:
   a. af ásetningi eða stórfelldu gáleysi nýtir starfskrafta útlendings sem ekki
                    hefur tilskilið leyfi lögum samkvæmt eða
   b. af ásetningi eða stórfelldu gáleysi hefur milligöngu um vinnu eða húsnæði
 fyrir útlending eða gefur út eða miðlar yfirlýsingum, umsögnum eða skjölum til
  notkunar í máli samkvæmt lögunum ef hann með því notfærir sér ótilhlýðilega
                           aðstæður útlendingsins eða
    c. af ásetningi með því að vekja, styrkja eða hagnýta sér ranga eða óljósa
   hugmynd, eða á annan ótilhlýðilegan hátt, tælir útlending til að koma til
                   landsins í því skyni að setjast þar að eða
       d. lætur öðrum í té vegabréf, ferðaskírteini fyrir flóttamenn, önnur
ferðaskilríki eða svipuð skilríki sem nota má sem ferðaskilríki og hlutaðeigandi
veit eða má vita að útlendingur getur notað þau til að koma til landsins eða til
                                annars ríkis eða
    e. [af ásetningi eða stórfelldu gáleysi aðstoðar útlending við að dveljast
                  ólöglega hér á landi eða í öðru ríki eða]^1)
      f. [af ásetningi eða stórfelldu gáleysi aðstoðar útlending við að koma
               ólöglega hingað til lands eða annars ríkis eða]^1)
   [g. af ásetningi eða stórfelldu gáleysi aflar eða reynir að afla dvalarleyfis
                á grundvelli hjúskapar skv. 3. mgr. 13. gr. eða
       h. hefur í vörslum sínum falsað vegabréf, fölsuð skilríki eða falsaða
                              vegabréfsáritun.]^1)
   [Það varðar sektum eða fangelsi allt að sex árum að standa að skipulagðri
 starfsemi til að aðstoða útlendinga við að koma ólöglega til landsins eða til
   annars ríkis, hvort sem starfsemin er rekin í hagnaðarskyni eða ekki.]^1)
 Nú er útlendingur fluttur til landsins með skipi eða loftfari án þess að hafa
fullnægjandi ferðaskilríki og stjórnandi skips eða loftfars hefur ekki gengið úr
skugga um að hann beri gild ferðaskilríki, sbr. 3. mgr. 4. gr., og er þá heimilt
                      að gera stjórnanda farartækis sekt.
  Þegar brot er framið í starfsemi lögaðila má gera lögaðilanum sekt skv. II.
                        kafla A almennra hegningarlaga.
Tilraun eða hlutdeild í brotum á lögum þessum er refsiverð eftir því sem segir í
                       III. kafla almennra hegningarlaga.
                            ^1)[28]L. 20/2004, 16. gr.

                      IX. kafli. Reglugerð og gildistaka.
                               58. gr. Reglugerð.
       Dómsmálaráðherra getur sett nánari reglur^1) um framkvæmd laganna.
       ^1)[29]Rg. 53/2003, sbr. [30]546/2003, [31]769/2004 og [32]993/2006.
                              59. gr. Gildistaka.
                     Lög þessi öðlast gildi 1. janúar 2003.
[Ákvæði til bráðabirgða. Ákvæði a-liðar 1. mgr. 36. gr. laganna tekur ekki gildi
fyrir ríkisborgara Eistlands, Lettlands, Litháens, Póllands, Slóvakíu, Slóveníu,
 Tékklands og Ungverjalands fyrr en 1. maí 2006. Til sama tíma gilda ákvæði 1.
 mgr. 35. gr. laganna um heimild EES-útlendings til dvalar án sérstaks leyfis í
sex mánuði ef hann er í atvinnuleit og ákvæði 4. mgr. 35. gr. laganna um heimild
   EES-útlendings til að sækja um dvalarleyfi eftir komu til landsins ekki um
                        launþega frá þessum ríkjum.]^1)
                            ^1)[33]L. 20/2004, 17. gr.

References

   Visible links
   1. http://www.althingi.is/dba-bin/lawformpr.pl?lnr=2002096
   2. http://www.althingi.is/dba-bin/ferill.pl?ltg=127&mnr=433
   3. http://www.althingi.is/altext/127/s/0698.html
   4. file:///altext/stjt/2003.027.html
   5. file:///altext/stjt/2004.020.html
   6. file:///altext/stjt/2003.027.html
   7. file:///altext/stjt/2004.020.html
   8. file:///altext/stjt/2004.020.html
   9. file:///altext/stjt/2004.020.html
  10. file:///altext/stjt/2004.020.html
  11. file:///altext/stjt/2004.020.html
  12. file:///altext/stjt/2004.020.html
  13. file:///altext/stjt/2004.020.html
  14. file:///altext/stjt/2004.020.html
  15. file:///altext/stjt/2003.027.html
  16. file:///altext/stjt/2004.020.html
  17. file:///altext/stjt/2003.027.html
  18. file:///altext/stjt/2004.020.html
  19. file:///altext/stjt/2003.027.html
  20. file:///altext/stjt/2003.027.html
  21. file:///altext/stjt/2003.027.html
  22. file:///altext/stjt/2004.020.html
  23. file:///altext/stjt/2004.020.html
  24. file:///altext/stjt/2004.020.html
  25. file:///altext/stjt/2004.020.html
  26. file://ekkitil/ekkitil.html?REGL/2004869
  27. file:///altext/stjt/2004.020.html
  28. file:///altext/stjt/2004.020.html
  29. file://ekkitil/ekkitil.html?REGL/2003053
  30. file://ekkitil/ekkitil.html?REGL/2003546
  31. file://ekkitil/ekkitil.html?REGL/2004769
  32. file://ekkitil/ekkitil.html?REGL/2006993
  33. file:///altext/stjt/2004.020.html
