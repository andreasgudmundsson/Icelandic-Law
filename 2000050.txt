
   --------------------------------------------------------------------------

                              Lög um lausafjárkaup

                              2000 nr. 50 16. maí

   --------------------------------------------------------------------------

                 Ferill málsins á Alþingi.   Frumvarp til laga.

 Tóku gildi 1. júní 2001. EES-samningurinn: XIX. viðauki tilskipun 1999/44/EB.
 Breytt með [1]l. 48/2003 (tóku gildi 1. júní 2003), l. 87/2006 (tóku gildi 30.
 júní 2006) og l. 98/2009 (tóku gildi 1. okt. 2009 nema 69. og 70. gr. sem tóku
                              gildi 1. jan. 2010).

                             I. kafli. Gildissvið.
                       1. gr. Almennt gildissvið laganna.
Lög þessi gilda um kaup að svo miklu leyti sem ekki er á annan veg mælt fyrir í
                   lögum. Lögin gilda ekki um fasteignakaup.
         Lög þessi gilda einnig um skipti eftir því sem við getur átt.
                    2. gr. Pöntunarkaup. Þjónustusamningar.
Lög þessi gilda um pöntun hlutar sem búa skal til þegar sá sem pantar lætur ekki
 í té verulegan hluta efnis til framleiðslunnar. Lögin gilda hvorki um samninga
              um að reisa byggingar né önnur mannvirki á fasteign.
Lögin gilda ekki um samninga þegar sá sem afhendir hlut skal jafnframt láta í té
     vinnu eða aðra þjónustu sem felur í sér mestan hluta af skyldum hans.
                      3. gr. Samningar og viðskiptavenjur.
 Ákvæði laga þessara eiga ekki við þegar annað leiðir af samningi, fastri venju
milli aðila, viðskiptavenju eða annarri venju sem telja verður bindandi í millum
                                     aðila.
                                   4. gr. ^1)
                             ^1)[2]L. 48/2003, 64. gr.
                             5. gr. Alþjóðleg kaup.
Lög þessi gilda um alþjóðleg kaup með þeim sérreglum sem í lögunum felast, sbr.
                            einkum ákvæði XV. kafla.
     Sérreglur um alþjóðleg kaup gilda ekki í kaupum þegar seljandinn hefur
   atvinnustöð sína í Danmörku, Finnlandi, á Íslandi, í Noregi eða Svíþjóð og
   kaupandinn hefur atvinnustöð sína í einhverju þessara landa (norræn kaup).
                     Sérreglurnar eiga ekki heldur við um:
                                      a. ,^1)
                                b. kaup á uppboði,
            c. sölu í framhaldi af fullnustugerð eða samkvæmt lagaboði,
               d. kaup á verðbréfum, peningum, kröfum eða réttindum,
               e. kaup á farartækjum, loftförum eða loftpúðaskipum.
                             ^1)[3]L. 48/2003, 64. gr.

                            II. kafli. Afhendingin.
                               6. gr. Reiðukaup.
  Söluhlut skal hafa til reiðu til viðtöku á þeim stað þar sem seljandi hafði
  atvinnustöð sína (eða heimili, sbr. 83. gr.) þegar kaup voru gerð. Ef aðilar
 vissu þá að söluhlutur eða þær vörubirgðir eða framleiðslustaður sem hlut átti
         að taka frá var á öðrum stað skal hafa hlutinn til reiðu þar.
      Söluhlutur telst afhentur þegar kaupandi hefur veitt honum viðtöku.
                      7. gr. Staðarkaup og sendingarkaup.
    Ef söluhlut skal færa kaupanda á sama stað eða innan þess svæðis þar sem
  seljandi er vanur að sjá um að flytja slíka hluti (staðarkaup) telst hlutur
                   afhentur þegar honum er veitt viðtaka þar.
 Ef senda skal söluhlut til kaupanda í öðrum tilvikum (sendingarkaup) og annað
leiðir ekki af flutningsskilmálum eða öðrum samningi telst hlutur afhentur þegar
hann hefur verið fenginn þeim flytjanda í hendur sem tekið hefur að sér flutning
 frá sendingarstað. Ef seljandinn sér sjálfur um flutninginn telst afhending þá
      fyrst hafa átt sér stað þegar kaupandi hefur veitt hlutnum viðtöku.
 Ef hlutur er seldur frítt, afhentur eða afhentur frítt og gefinn er til
   kynna ákveðinn staður telst hluturinn ekki afhentur fyrr en hann er kominn
                                    þangað.
                                      ^1)
                             ^1)[4]L. 48/2003, 64. gr.
                   8. gr. Viðbótarskyldur við sendingarkaup.
  Ef seljandi á að sjá um að senda hlut er honum skylt að gera þá samninga sem
nauðsynlegir eru til þess að hann verði fluttur á ákvörðunarstað með viðeigandi
           hætti og samkvæmt venjulegum skilmálum um slíka flutninga.
Ef söluhlutur er ekki tryggður í flutningi skal seljandi tilkynna kaupanda það.
Ef seljandi á ekki að kaupa tryggingar vegna flutnings hlutarins verður hann, ef
kaupandinn æskir þess, að gefa þær upplýsingar sem kaupandanum eru nauðsynlegar
                til þess að hann geti keypt sér slíka tryggingu.
  Ef seljandi afhendir flutningsmanni hlut án þess að greinilega komi fram með
  auðkenningu, í flutningsskjali eða á annan skýran hátt, að hluturinn eigi að
fara til kaupanda verður seljandi að tilkynna kaupanda greinilega hvar hann eigi
                           að veita hlutnum viðtöku.
                            9. gr. Afhendingartími.
   Ef hlut á ekki að afhenda samkvæmt kröfu eða án tafar og afhendingartímann
   leiðir ekki heldur með öðrum hætti af samningi skal afhenda hlutinn innan
                   sanngjarns tíma frá því að kaup voru gerð.
Ef samið hefur verið um svigrúm varðandi afhendingartíma á seljandinn rétt á að
          velja hann, nema atvik sýni að kaupandi eigi að velja hann.
 Ef seljanda í reiðukaupum er rétt að velja afhendingartíma skal hann tilkynna
            kaupanda með nægum fyrirvara hvenær sækja megi hlutinn.
             10. gr. Heimild seljanda til að halda eigin greiðslu.
 Ef seljandi hefur ekki veitt lán eða greiðslufrest er hann ekki skyldur til að
 afhenda hlutinn, framselja skjöl eða á annan hátt að yfirfæra ráðstöfunarrétt
        yfir hlutnum, nema því aðeins að kaupverðið sé samtímis greitt.
  Ef seljandi á að senda hlut til annars staðar getur hann ekki látið það hjá
    líða, en hann getur komið í veg fyrir að kaupandinn fái umráðin þar til
                             kaupverðið er greitt.
                               11. gr. Kostnaður.
  Seljandi greiðir kostnað vegna söluhlutar þar til hann hefur verið afhentur.
  Ákvæði þetta gildir ekki um kostnað sem stafar af því að afhendingu seinkar
                        vegna atvika sem varða kaupanda.
                                      ^1)
                             ^1)[5]L. 48/2003, 64. gr.

                        III. kafli. Áhættan af söluhlut.
                      12. gr. Um það hvað í áhættu felst.
 Þegar áhættan af söluhlut hefur flust yfir til kaupanda fellur skylda hans til
 þess að greiða kaupverðið ekki niður þótt hluturinn eftir það farist, skemmist
      eða rýrni ef um er að ræða atvik sem ekki verða rakin til seljanda.
                           13. gr. Áhættuflutningur.
Áhættan flyst yfir til kaupanda þegar söluhlutur hefur verið afhentur í samræmi
           við ákvæði samnings eða í samræmi við ákvæði 6. eða 7. gr.
 Ef hlutar er ekki vitjað eða honum veitt viðtaka á réttum tíma og það má rekja
  til kaupanda eða atvika sem hann varða flyst áhættan yfir á kaupandann þegar
hlutur er honum til ráðstöfunar og vanefnd verður af hans hálfu við það að veita
                           hlutnum ekki viðtöku. ^1)
 Ef kaupandi á að vitja söluhlutar annars staðar en hjá seljanda flyst áhættan
yfir til kaupanda þegar afhendingartíminn er kominn og kaupanda er kunnugt um að
        hluturinn er honum heimill til ráðstöfunar á afhendingarstaðnum.
                             ^1)[6]L. 48/2003, 64. gr.
                         14. gr. Auðkenning söluhlutar.
 Áhættan flyst ekki yfir til kaupanda fyrr en söluhlutur hefur verið auðkenndur
  honum með merkingu á flutningsskjölum eða það hefur á annan hátt verið gert
                       ljóst að hlutur er ætlaður honum.
                        15. gr. Söluhlutur í flutningi.
Ef kaup eru gerð um söluhlut sem er í flutningi flyst áhættan yfir til kaupanda
við lok samningsgerðar, nema leiða megi af atvikum að kaupandi hafi tekið á sig
áhættuna þegar frá þeirri stundu er hlutur var afhentur flutningsmanni þeim sem
gaf út flutningsskjalið. Seljandi ber þó ávallt áhættuna af tjóni sem hann vissi
           eða mátti vita um við kaupin en upplýsti kaupanda ekki um.
                                      ^1)
                             ^1)[7]L. 48/2003, 64. gr.
               16. gr. Skil hlutar sem keyptur er með skilarétti.
Ef söluhlutur hefur verið keyptur eða afhentur til reynslu eða á annan hátt með
  rétti til að skila honum aftur ber kaupandi áhættuna samkvæmt ákvæðum þessa
kafla þar til seljandinn hefur aftur veitt hlutnum viðtöku. Þetta gildir þó ekki
 þegar kaupandinn hefur rétt til að skila söluhlut samkvæmt ákvæðum í lögum um
                         húsgöngu- og fjarsölusamninga.

                IV. kafli. Eiginleikar söluhlutar, gallar o.fl.
                        17. gr. Eiginleikar söluhlutar.
 Söluhlutur skal, hvað varðar tegund, magn, gæði, aðra eiginleika og innpökkun,
                 fullnægja þeim kröfum sem leiðir af samningi.
               Ef annað leiðir ekki af samningi skal söluhlutur:
    a. henta í þeim tilgangi sem sambærilegir hlutir eru venjulega notaðir til;
     b. henta í ákveðnum tilgangi sem seljandinn vissi eða mátti vita um þegar
    kaup voru gerð, nema leiða megi af atvikum að kaupandi hafi ekki byggt á
sérþekkingu seljanda og mati hans eða hafi ekki haft sanngjarna ástæðu til þess;
     c. hafa þá eiginleika til að bera sem seljandi hefur vísað til með því að
                          leggja fram prufu eða líkan;
    d. vera í venjulegum eða öðrum forsvaranlegum umbúðum sem nauðsynlegar eru
                        til að varðveita og vernda hann.
                                      ^1)
Söluhlutur telst gallaður ef hann er ekki í samræmi við þær kröfur sem fram koma
                              í [1. og 2. mgr.]^1)
                             ^1)[8]L. 48/2003, 64. gr.
                 18. gr. Upplýsingar um eiginleika eða notkun.
Reglur um galla gilda einnig þegar söluhlutur svarar ekki til þeirra upplýsinga
   sem seljandi hefur við markaðssetningu eða á annan hátt gefið um hlutinn,
       eiginleika hans eða notkun og ætla má að hafi haft áhrif á kaupin.
  Regla 1. mgr. gildir með sama hætti þegar söluhlutur svarar ekki til þeirra
upplýsinga sem annar en seljandi hefur gefið á umbúðum hlutarins, í auglýsingum
   eða við aðra markaðssetningu á vegum seljanda eða fyrri söluaðila. [Þetta
gildir]^1) þó ekki ef seljandi hvorki vissi né mátti vita að upplýsingarnar voru
                                    gefnar.
Reglur 1. og 2. mgr. gilda ekki þegar upplýsingarnar eru leiðréttar á skýran og
                  skilmerkilegan hátt og með nægum fyrirvara.
                             ^1)[9]L. 48/2003, 64. gr.
       19. gr. Hlutur seldur í því ástandi sem hann er. Sala á uppboði.
  Þótt söluhlutur sé seldur í því ástandi sem hann er eða með öðrum áþekkum
                 almennum fyrirvara telst hann gallaður þegar:
    a. hluturinn svarar ekki til þeirra upplýsinga sem seljandi hefur gefið um
 hann, eiginleika hans eða not og ætla má að þessi atriði hafi haft áhrif á það
                                að kaup gerðust;
      b. seljandi hefur við kaupin vanrækt að gefa upplýsingar um atriði sem
 verulegu máli skipta varðandi hlutinn eða not hans og seljandi hlaut að þekkja
   til og kaupandi mátti ætla að hann fengi upplýsingar um, enda megi ætla að
                    vanrækslan hafi haft áhrif á kaupin eða
    c. ástand söluhlutar er til muna verra en kaupandi hafði ástæðu til að ætla
                   miðað við kaupverð og atvik að öðru leyti.
 Ef notaðir hlutir eru seldir á uppboði gilda ákvæði 1. mgr. eftir því sem við
                                   getur átt.
              20. gr. Vond trú kaupanda, rannsókn fyrir kaup o.fl.
Kaupandi getur ekki borið neitt það fyrir sig sem galla sem hann vissi eða mátti
                        vita um þegar kaupin voru gerð.
   Hafi kaupandi rannsakað söluhlut áður en kaupin voru gerð eða hafi hann án
 gildrar ástæðu látið undir höfuð leggjast að sinna hvatningu seljanda um slíka
rannsókn getur kaupandi ekki borið fyrir sig neitt það sem hann hefði þá átt að
   veita athygli. Þetta gildir þó ekki ef seljandi hefur sýnt af sér vítavert
  gáleysi eða framferði hans að öðru leyti verið andstætt heiðarleika og góðri
                                      trú.
  Reglur 2. mgr. gilda einnig hafi kaupandi fyrir kaup rannsakað sýnishorn af
 hlutnum eða látið það hjá líða án gildrar ástæðu og gallinn varðar eiginleika
                         sem sjá mátti á sýnishorninu.
                            21. gr. Tímamark galla.
  Við mat á því hvort söluhlutur er gallaður skal miðað við það tímamark þegar
áhættan af söluhlut flyst yfir til kaupanda, jafnvel þótt gallinn komi ekki fram
                                 fyrr en síðar.
  Seljandi ber einnig ábyrgð á galla sem kemur fram síðar ef ástæðu gallans má
     rekja til vanefnda af hans hálfu. Sama á við þegar seljandi hefur með
     ábyrgðaryfirlýsingu eða öðrum hætti ábyrgst að hluturinn hafi tiltekna
 eiginleika eða að hlut megi nota með venjulegum eða sérstökum hætti tiltekinn
                             tíma eftir afhendingu.

      V. kafli. Úrræði kaupanda vegna vanefnda seljanda. Greiðsludráttur.
                             22. gr. Almenn ákvæði.
Ef hlutur er ekki afhentur eða hann er afhentur of seint og ekki er kaupanda um
að kenna eða atvikum sem hann varða getur kaupandi samkvæmt ákvæðum 23.29. gr.
 krafist efnda, riftunar og skaðabóta ásamt því að halda eftir kaupverðinu skv.
  42. gr. Réttur kaupanda til skaðabóta fellur ekki niður þótt hann setji fram
           aðrar kröfur eða ekki sé unnt að halda slíkum kröfum fram.
  Ef seljandi fullnægir að öðru leyti ekki nógu snemma skyldum sínum samkvæmt
samningnum gilda ákvæðin um greiðsludrátt, eftir því sem við getur átt, þó ekki
ákvæði 2. og 3. mgr. 25. gr. Um annað má semja ,^1) enda sé það kaupanda í hag.
                            ^1)[10]L. 48/2003, 64. gr.
                           23. gr. Réttur til efnda.
Kaupandi getur haldið fast við kaup og krafist efnda. Þetta gildir ekki ef um er
að ræða hindrun sem seljandi ræður ekki við og heldur ekki ef efndir hefðu í för
    með sér slíkt óhagræði eða kostnað fyrir seljanda að það væri í verulegu
                   ósamræmi við hagsmuni kaupanda af efndum.
Ef úr vandkvæðum greiðist innan hæfilegs tíma getur kaupandi krafist efnda. Það
  er þó skilyrði að efndir verði ekki, miðað við þann tíma sem liðinn er, mun
 örðugri eða leiði til annars eðlis en þess sem seljandi gat vænst eða að öðru
                     leyti sé ósanngjarnt að krefjst efnda.
Kaupandi glatar rétti sínum til efnda ef hann dregur óhæfilega lengi að krefjast
                                    þeirra.
                             24. gr. Fyrirspurnir.
 Nú beinir seljandi fyrirspurn til kaupanda um það hvort hann vilji veita hlut
viðtöku þrátt fyrir seinkun eða hann tilkynnir kaupanda að hann muni afhenda hið
 selda innan tiltekins tíma, en kaupandi svarar ekki án ástæðulauss dráttar frá
 því að hann fékk tilkynninguna. Getur kaupandi þá ekki rift kaupunum ef efndir
                     verða innan þess tíma sem nefndur var.
                                25. gr. Riftun.
 Kaupandi getur rift kaupum þegar greiðsludráttur hefur í för með sér verulegar
                                   vanefndir.
  Einnig er unnt að rifta kaupum ef seljandi afhendir ekki söluhlut og efndir
      dragast fram yfir sanngjarnan viðbótarfrest sem kaupandi hefur sett.
   Meðan viðbótarfrestur er að líða getur kaupandi ekki rift kaupum, nema því
aðeins að seljandinn hafi lýst því yfir að ekki verði af efndum á þeim tíma eða
                        ljóst er að hann muni ekki efna.
                         26. gr. Riftun pöntunarkaupa.
Ef kaup varða hlut sem er útbúinn sérstaklega fyrir kaupanda samkvæmt fyrirmælum
 hans eða óskum, og geti seljandi af þeim sökum ekki ráðstafað hlutnum á annan
       hátt án verulegs tjóns, getur kaupandi því aðeins rift kaupunum að
greiðsludráttur leiði til þess að tilgangur hans með kaupunum raskist verulega.
                  Ákvæði þetta gildir ekki um alþjóðleg kaup.
                              27. gr. Skaðabætur.
     Kaupandi getur krafist skaðabóta vegna þess tjóns sem hann bíður vegna
greiðsludráttar af hálfu seljanda. Þetta gildir þó ekki ef seljandi sýnir fram á
 að greiðsludráttur hafi orðið vegna hindrunar sem hann fékk ekki ráðið við eða
 ekki er með sanngirni unnt að ætlast til að hann hefði haft hindrunina í huga
    við samningsgerð eða getað komist hjá eða sigrast á afleiðingum hennar.
  Ef greiðsludrátt má rekja til þriðja manns sem seljandi hefur falið að efna
  kaupin að nokkru leyti eða öllu er seljandi því aðeins laus undan ábyrgð að
þriðji maður væri það einnig samkvæmt reglu 1. mgr. Sama gildir ef greiðsludrátt
má rekja til afhendingaraðila sem seljandi hefur notað eða til einhvers annars á
                                fyrra sölustigi.
 Lausn undan ábyrgð er til staðar meðan hindrun er fyrir hendi. Falli hún brott
 er unnt að koma fram ábyrgð, enda sé seljanda þá skylt að efna kaupin, en hann
                               láti það hjá líða.
    Reglur í 1.3. mgr. eiga ekki við um óbeint tjón skv. 2. mgr. 67. gr. Í
alþjóðlegum kaupum ná reglurnar þó einnig til óbeins tjóns, nema annað leiði af
                                3. mgr. 70. gr.
 Kaupandi getur ávallt krafist skaðabóta ef greiðsludrátt eða tjón má rekja til
                    mistaka eða vanrækslu af hálfu seljanda.
                      28. gr. Upplýsingaskylda um hindrun.
  Ef hindrun kemur í veg fyrir að seljandi geti efnt kaupin á réttum tíma skal
  hann tilkynna kaupanda um hindrunina og áhrif hennar á möguleika sína til að
efna kaupin. Fái kaupandi ekki slíka tilkynningu án ástæðulauss dráttar frá því
 að seljandi fékk eða gat fengið vitneskju um hindrunina getur kaupandi krafist
þess að það tjón sé bætt sem unnt hefði verið að komast hjá ef hann hefði fengið
                       tilkynninguna með nægum fyrirvara.
                            29. gr. Riftunarfrestur.
   Ef hlutur er afhentur of seint getur kaupandi ekki rift kaupum, nema hann
 tilkynni það seljanda innan sanngjarns tíma frá því að hann fékk vitneskju um
                                 afhendinguna.
                                    Gallar.
                             30. gr. Almenn ákvæði.
 Ef söluhlutur reynist gallaður og gallinn er hvorki sök kaupanda né stafar af
  aðstæðum sem hann varða getur kaupandi samkvæmt ákvæðum 31.40. gr. krafist
úrbóta, nýrrar afhendingar, afsláttar, riftunar og skaðabóta ásamt því að halda
 eftir greiðslu kaupverðs samkvæmt ákvæði 42. gr. Réttur kaupanda til skaðabóta
  fellur ekki niður þótt hann geri aðrar kröfur eða þótt ekki sé unnt að halda
                              slíkum kröfum fram.
Reglurnar um galla gilda einnig um aðra ágalla á efndum seljanda, eftir því sem
       við á. Unnt er að semja um annað ,^1) enda sé það kaupanda í hag.
                            ^1)[11]L. 48/2003, 64. gr.
                  31. gr. Rannsókn kaupanda eftir afhendingu.
    Eftir afhendingu skal kaupandi, jafnskjótt og sanngjarnt tækifæri gefst,
            rannsaka söluhlut á þann hátt sem góð venja stendur til.
 Ef flytja á hlut frá afhendingarstað getur kaupandi beðið með rannsókn þar til
                     hluturinn er kominn á ákvörðunarstað.
Breyti kaupandi ákvörðunarstað meðan hlutur er í flutningi eða sendi hlut áfram
án þess að hafa haft sanngjarnt tækifæri til að rannsaka hann, og hafi seljandi
      við kaupin vitað eða mátt vita um möguleikann á slíkri breytingu eða
  framsendingu, má láta rannsókn bíða þar til hluturinn er kominn á hinn nýja
                                ákvörðunarstað.
                                      ^1)
                            ^1)[12]L. 48/2003, 64. gr.
                              32. gr. Tilkynning.
 Kaupandi glatar rétti sínum til þess að bera fyrir sig galla ef hann tilkynnir
 ekki seljanda án ástæðulauss dráttar frá því að hann varð galla var eða mátti
                verða hans var í hverju gallinn er fólginn. ^1)
  Ef kaupandi leggur ekki fram kvörtun innan tveggja ára frá þeim degi er hann
  veitti söluhlut viðtöku getur hann ekki síðar borið gallann fyrir sig. Þetta
 gildir ekki ef seljandi hefur í ábyrgðaryfirlýsingu eða öðrum samningi tekið á
                     sig ábyrgð vegna galla í lengri tíma.
Við sölu á byggingarefni, sem ætlaður er verulega lengri endingartími en almennt
 gerist um söluhluti, er frestur til að bera fyrir sig galla fimm ár frá því að
                           efninu var veitt viðtaka.
                            ^1)[13]L. 48/2003, 64. gr.
               33. gr. Undantekningar frá reglum um tilkynningar.
   Þrátt fyrir ákvæði 31. og 32. gr. getur kaupandi borið fyrir sig galla ef
 seljandi hefur sýnt af sér vítavert gáleysi eða framferði hans er á annan hátt
                  ekki í samræmi við heiðarleika og góða trú.
                  34. gr. Krafa um úrbætur og nýja afhendingu.
 Kaupandi getur krafist þess að seljandi bæti úr galla á eigin reikning ef það
   verður gert án þess að valda seljanda ósanngjörnum kostnaði eða óhagræði.
   Seljandi getur þess í stað afhent nýjan hlut í samræmi við ákvæði 36. gr.
 Kaupandi getur krafist nýrrar afhendingar ef galli er verulegur. Þetta á ekki
 við ef fyrir hendi er hindrun eða sams konar ósamræmi og um ræðir í 23. gr. Þá
er ekki heldur unnt að krefjast nýrrar afhendingar ef hlutur var til staðar við
    kaup og hefur slíka eiginleika miðað við væntingar aðila að ekki er með
      sanngirni unnt að krefjast þess að hann verði bættur með öðrum hlut.
  Ef seljandi fullnægir ekki þeirri skyldu sinni að bæta úr galla eða afhenda
nýjan hlut getur kaupandi krafist skaðabóta fyrir eðlileg útgjöld við að fá bætt
                                   úr galla.
           35. gr. Tilkynning um kröfu um úrbætur og nýja afhendingu.
 Kaupandi glatar rétti sínum til þess að krefjast úrbóta eða nýrrar afhendingar
 ef hann tilkynnir ekki seljanda um þá kröfu sína samtímis tilkynningu skv. 32.
gr. eða innan sanngjarns frests frá þeim tíma. Kaupandi heldur þó rétti sínum ef
 seljandi hefur sýnt af sér vítavert gáleysi eða framferði hans stríðir á annan
                      hátt gegn heiðarleika og góðri trú.
                                      ^1)
                            ^1)[14]L. 48/2003, 64. gr.
           36. gr. Réttur seljanda til úrbóta og nýrrar afhendingar.
Þótt kaupandi krefjist þess ekki er seljanda heimilt að bæta á eigin kostnað úr
galla eða afhenda annan hlut ef það er unnt án verulegs óhagræðis fyrir kaupanda
    og án þeirrar áhættu að kaupandi fái ekki bætt útgjöld sín hjá seljanda.
 Nú spyr seljandi kaupanda hvort hann samþykki úrbætur eða nýja afhendingu eða
 seljandi skýrir kaupanda frá því að hann vilji bæta úr eða afhenda annan hlut
   innan tiltekins tíma. Ef kaupandi svarar ekki án ástæðulauss dráttar getur
    seljandi gert nauðsynlegar ráðstafanir innan þess tíma sem nefndur var.
Seljandi getur ekki borið fyrir sig að hann hafi ekki fengið tækifæri til úrbóta
eða nýrrar afhendingar þegar kaupandinn hefur séð um að bæta úr gallanum og það
yrði talið ósanngjarnt, miðað við aðstæður, að krefjast þess af kaupanda að hann
               biði eftir úrbótum seljanda eða nýrri afhendingu.
37. gr. Afsláttur eða riftun þegar ekki verður af úrbótum eða nýrri afhendingu.
 Ef úrbætur eða ný afhending koma ekki til álita eða ekki verður af þeim innan
    hæfilegs tíma frá því að kaupandi kvartaði yfir galla getur hann krafist
afsláttar af kaupverði eða rift kaupunum samkvæmt ákvæðum 38. eða 39. gr. Þetta
   gildir ekki ef kaupandi hafnar úrbótum sem hann er skyldur til að þiggja.
Kaupandi getur ekki krafist afsláttar þegar um er að ræða kaup á notuðum hlutum
                                   á uppboði.
                        38. gr. Afsláttur af kaupverði.
   Ef hlutur er gallaður getur kaupandi krafist afsláttar af kaupverði. Skal
    afslátturinn reiknaður þannig að hlutfallið milli hins lækkaða verðs og
samningsverðsins svari til hlutfallsins milli verðgildis hlutarins í gölluðu og
                       umsömdu ástandi á afhendingartíma.
                                39. gr. Riftun.
      Kaupandi getur rift kaupum ef meta má galla til verulegra vanefnda.
   Kaupandi getur ekki rift kaupum, nema hann tilkynni seljanda um riftun án
   ástæðulauss dráttar frá því að hann fékk eða hefði átt að fá vitneskju um
   gallann eða eftir að frestur sá er útrunninn sem leitt getur af kröfu eða
 tilkynningu samkvæmt ákvæðum 34. eða 36. gr. Þetta gildir þó ekki ef seljandi
hefur sýnt af sér vítavert gáleysi eða framferði hans stríðir að öðru leyti gegn
                           heiðarleika og góðri trú.
                              40. gr. Skaðabætur.
  Kaupandi getur krafist skaðabóta fyrir það tjón sem hann bíður vegna galla á
söluhlut, nema seljandinn sanni að þá megi rekja til hindrana þeirra sem nefndar
               eru í 27. gr. Reglur 27. og 28. gr. eiga hér við.
Reglur 1. mgr. eiga ekki við um sams konar óbeint tjón og nefnt er í 2. mgr. 67.
gr. Í alþjóðlegum kaupum eiga reglurnar þó einnig við um óbeint tjón, nema annað
                        leiði af ákvæðum 3. mgr. 70. gr.
                   Kaupandi getur ávallt krafist skaðabóta ef
       a. gallann eða tjónið má rekja til mistaka eða vanrækslu seljanda eða
   b. hlutur var ekki þegar við samningsgerð í samræmi við það sem heitið var af
                                   seljanda.

                                Vanheimild o.fl.
                 41. gr. Vanheimild. Aðrar kröfur þriðja manns.
Ef þriðji maður á eignarrétt, veðrétt eða annan rétt yfir söluhlut (vanheimild)
  gilda reglurnar um galla eftir því sem við á, nema leiða megi af samningi að
 kaupandi hafi átt að taka við hlutnum með þeim takmörkunum sem leiðir af rétti
   þriðja manns. Reglan um tveggja ára tilkynningarfrest skv. 2. mgr. 32. gr.
                                gildir þó ekki.
     Kaupandi getur í öllum tilvikum krafist skaðabóta fyrir tjón af völdum
vanheimildar sem var til staðar við kaupin, enda hafi hann hvorki vitað né mátt
                             vita um vanheimildina.
Ef þriðji maður gerir tilkall til réttar yfir söluhlut og kröfu hans er andmælt
gilda ákvæði 1. og 2. mgr. eftir því sem við á, nema augljóst sé að krafa þriðja
                   manns eigi ekki við nein rök að styðjast.
  Reglur 1. mgr. gilda eftir því sem við á þegar krafa þriðja manns byggist á
  hugverka- eða auðkennarétti hans, sbr. ákvæði 96. gr. Um annað má semja ,^1)
                          enda sé það kaupanda í hag.
                            ^1)[15]L. 48/2003, 64. gr.
                                 Önnur ákvæði.
             42. gr. Réttur kaupanda til að halda eftir kaupverði.
  Ef kaupandi á kröfu á hendur seljanda vegna vanefnda hins síðarnefnda getur
 kaupandinn haldið eftir þeim hluta kaupverðsins sem nægir til þess að tryggja
                                  kröfu hans.
              43. gr. Vanefndir að því er varðar hluta hins selda.
Ef vanefndir seljanda varða einvörðungu hluta hins selda eiga reglur þessa kafla
   við að því er þann hluta varðar. Kaupandi getur rift kaupunum með öllu ef
              vanefndir eru verulegar á samningnum í heild sinni.
  Ef ráða má af atvikum að seljandi hafi lokið afhendingu af sinni hálfu, þótt
     umsamið magn hafi ekki allt verið afhent, eiga reglurnar um galla við.
                          44. gr. Afhending í áföngum.
  Ef seljandi á að afhenda hið selda í áföngum og vanefndir verða á tiltekinni
afhendingu getur kaupandi rift kaupum að því er hana varðar samkvæmt reglunum um
                                    riftun.
  Ef vanefndir veita kaupanda réttmæta ástæðu til að ætla að vanefndir verði á
    afhendingum síðar þannig að riftunarréttur skapist getur kaupandi á þeim
grundvelli einnig rift að því er síðari afhendingar varðar ef það gerist áður en
                          sanngjarn frestur er liðinn.
 Ef kaupandi riftir kaupum að því er eina afhendingu varðar getur hann samtímis
 rift kaupunum varðandi fyrri eða síðari afhendingar ef slíkt samhengi er milli
      þeirra að þær nýtist ekki í þeim tilgangi sem gert var ráð fyrir við
                                samningsgerðina.

                     VI. kafli. Skyldur kaupanda. Kaupverð.
 45. gr. Ef kaup eru gerð án þess að kaupverðið leiði af samningi skal kaupandi
   greiða fyrir söluhlut það gangverð sem er á sams konar hlutum, seldum við
svipaðar aðstæður, við samningsgerðina, enda sé verðið ekki ósanngjarnt. Ef ekki
er um neitt slíkt gangverð að ræða skal kaupandi greiða það verð sem sanngjarnt
          er miðað við eðli hlutar, gæði hans og atvik að öðru leyti.
                                      ^1)
                            ^1)[16]L. 48/2003, 64. gr.
46. gr. Ef kaupverðið á að ráðast af fjölda, máli eða þyngd skal við þetta miðað
   á þeim tíma þegar áhættan af söluhlutnum flyst frá seljanda til kaupanda.
   Þegar kaupverðið er ákveðið eftir þyngd skal fyrst draga frá þyngd umbúða.
 47. gr. Ef kaupandi hefur fengið reikning eða orðsendingu er hann bundinn við
það verð sem þar kemur fram ef hann segir ekki til um það innan sanngjarns tíma
   að hann samþykki verðið ekki. Þetta á ekki við þegar lægra verð leiðir af
                   samningi eða uppsett verð er ósanngjarnt.
                             Greiðsla kaupverðsins.
  48. gr. Kaupverðið skal greiða á atvinnustöð seljanda. Ef greiðsla á að fara
   fram gegn afhendingu söluhlutar eða skjals skal greiðslan innt af hendi á
                              afhendingarstaðnum.
 Auk greiðslu í reiðufé er kaupanda heimilt að inna greiðslu af hendi með öðrum
  viðurkenndum greiðsluaðferðum. Í skyldu til þess að greiða kaupverðið felst
 einnig skylda til þess, í samræmi við ákvæði samningsins, að samþykkja víxil,
  leggja fram bankatryggingu, bankaábyrgð eða aðra tryggingu og gera aðrar þær
             ráðstafanir sem greiðsla kaupverðsins er komin undir.
 Seljandinn ber ábyrgð á auknum kostnaði við greiðslu sem stafar af því að hann
            hefur flutt atvinnustöð sína eftir að kaupin voru gerð.
    49. gr. Leiði greiðslutíma ekki af kaupsamningnum skal kaupandinn greiða
    kaupverðið þegar seljandinn krefst þess, en þó ekki fyrr en hluturinn er
afhentur kaupanda eða stendur honum til ráðstöfunar í samræmi við samninginn og
                                   lög þessi.
  Áður en kaupandinn greiðir kaupverðið á hann þó rétt á að rannsaka hlutinn á
venjulegan hátt ef það er ekki ósamrýmanlegt umsaminni aðferð við afhendingu og
                             greiðslu kaupverðsins.
    Nú er farmbréf notað við flutning söluhlutar til ákvörðunarstaðarins eða
flutningurinn fer að öðru leyti fram með þeim skilmálum að seljandinn getur ekki
   ráðið yfir hlutnum eftir greiðslu. Má þá krefjast greiðslu gegn afhendingu
 flutningsskjals, farmbréfs eða annarrar sönnunar fyrir því að hluturinn verði
 fluttur með slíkum skilmálum. Þetta gildir þótt hluturinn sé ekki kominn fram
          eða kaupandinn hafi ekki haft tækifæri til að rannsaka hann.
                       Atbeini kaupanda að efndum kaupa.
                           50. gr. Kaupanda er skylt
    a. að stuðla fyrir sitt leyti að því, eftir því sem sanngjarnt er að ætlast
              til af honum, að seljandi geti efnt skyldur sínar og
        b. taka við hlutnum með því að sækja hann eða veita honum viðtöku.

         VII. kafli. Úrræði seljanda vegna vanefnda af hálfu kaupanda.
                             51. gr. Almenn ákvæði.
   Ef kaupandi greiðir ekki kaupverðið eða fullnægir ekki öðrum skyldum sínum
samkvæmt samningnum eða lögum þessum, og það verður hvorki rakið til seljanda né
 atvika sem hann varða, getur seljandinn krafist efnda, riftunar og skaðabóta í
 samræmi við ákvæði þessa kafla. Hann getur einnig haldið eftir greiðslum skv.
                     10. gr. og krafist vaxta skv. 71. gr.
Sinni kaupandi ekki þeirri skyldu sinni að veita söluhlut viðtöku, og það verður
  hvorki rakið til seljanda né atvika sem hann varða, gilda ákvæði 55. gr., 2.
                            mgr. 57. gr. og 58. gr.
Réttur seljanda til skaðabóta og vaxta fellur ekki brott þótt hann neyti annarra
            úrræða eða við það að slík úrræði verði ekki höfð uppi.
        52. gr. Réttur til efnda með því að krefjast greiðslu. Afpöntun.
      Seljandi getur haldið fast við kaupin og krafið kaupanda um greiðslu
    kaupverðsins. Þetta gildir þó ekki á meðan ekki er unnt að greiða vegna
 stöðvunar samgangna eða greiðslumiðlunar eða vegna annarra atvika sem kaupandi
                      getur hvorki stjórnað né yfirunnið.
    Nú afpantar kaupandi hlut sem skal sérstaklega útbúinn fyrir hann. Getur
 seljandi þá ekki haldið fast við kaupin með því að halda gerð hlutarins áfram
eða gert aðrar ráðstafanir til afhendingar ásamt því að krefjast greiðslu, nema
því aðeins að stöðvun hafi í för með sér verulegt óhagræði fyrir hann eða hættu
   á því að hann fái ekki bætt það tjón sem afpöntun hefur í för með sér. Ef
  seljandi getur ekki haldið fast við kaupin skal ákveða skaðabætur fyrir það
             tjón, sem afpöntunin veldur, samkvæmt reglum X. kafla.
  Ef hlutur hefur ekki verið afhentur glatar seljandi rétti sínum til þess að
  krefjast efnda ef hann bíður óhæfilega lengi með að setja slíka kröfu fram.
                 53. gr. Krafa um að kaupandi stuðli að efndum.
 Um rétt seljanda til að krefjast efnda á þeirri skyldu kaupanda að hann stuðli
              að efndum gilda ákvæði 23. gr. eftir því sem við á.
                  54. gr. Riftun þegar kaupandi greiðir ekki.
   Seljandi getur rift kaupum vegna dráttar á greiðslu kaupverðsins þegar um
               verulegar vanefndir af hálfu kaupanda er að ræða.
  Einnig er unnt að rifta kaupum þegar kaupandi greiðir ekki kaupverðið innan
        sanngjarns viðbótarfrests sem seljandi hefur sett til efndanna.
   Seljandi getur ekki rift kaupum meðan viðbótarfrestur er að líða, nema því
aðeins að kaupandi hafi lýst því yfir að hann muni ekki efna kaupin á þeim tíma.
 Ef kaupandi hefur þegar veitt söluhlut viðtöku getur seljandi því aðeins rift
   kaupunum að hann hafi gert um það fyrirvara eða kaupandi hafnar hlutnum. Í
alþjóðlegum kaupum er þó unnt að rifta kaupum án slíks fyrirvara ef riftun hefur
ekki áhrif á þann rétt sem þriðji maður, þ.m.t. bú kaupanda, hefur yfir hlutnum.
             55. gr. Riftun þegar kaupandi stuðlar ekki að kaupum.
 Seljandi getur rift kaupum ef kaupandi stuðlar ekki að þeim og vanefndir hans
 eru verulegar. Seljandi getur með sömu skilyrðum rift kaupunum þegar kaupandi
veitir hlut ekki viðtöku skv. b-lið 50. gr. og seljandi hefur sérstaka hagsmuni
                          af því að losna við hlutinn.
       Einnig er unnt að rifta kaupunum þegar kaupandinn innan sanngjarns
           viðbótarfrests, sem seljandinn hefur sett honum til efnda,
                           a. stuðlar ekki að kaupum eða
   b. veitir ekki söluhlut viðtöku þegar seljandi hefur sérstaka hagsmuni af því
                             að losna við hlutinn.
   Meðan viðbótarfrestur er að líða getur seljandi ekki rift kaupum, nema því
aðeins að kaupandi hafi lýst því yfir að hann muni ekki efna kaupin á þeim tíma.
                          56. gr. Afhending í áföngum.
 Ef seljandi á að afhenda í áföngum og kaupandi að greiða eða stuðla að efndum
  varðandi hverja afhendingu og vanefndir verða af kaupanda hálfu á tiltekinni
afhendingu getur seljandi rift að því er hana varðar samkvæmt reglum 54. og 55.
                                      gr.
  Ef vanefndir veita seljanda réttmæta ástæðu til að ætla að slíkar vanefndir
   verði á síðari afhendingum að riftunarréttur skapist getur seljandi á þeim
  grundvelli einnig rift kaupum að því er þær afhendingar varðar ef það gerist
                      áður en sanngjarn frestur er liðinn.
                              57. gr. Skaðabætur.
Seljandi getur krafist skaðabóta fyrir tjón af völdum greiðsludráttar kaupanda.
  Þetta á þó ekki við meðan kaupandi sýnir fram á að greiðsludráttur stafi af
stöðvun almennra samgangna eða greiðslumiðlunar eða annarri hindrun sem kaupandi
  hefur ekki stjórn á og ekki er með sanngirni hægt að ætlast til að hann hafi
     getað haft í huga við samningsgerðina, komist hjá afleiðingunum af eða
       yfirunnið. Reglur 2. og 3. mgr. 27. gr. gilda eftir því sem við á.
Seljandi getur krafist skaðabóta samkvæmt reglum 27. gr. fyrir það tjón sem hann
                             bíður og stafar af því
               a. að kaupandi stuðlar ekki að efndum á kaupunum eða
      b. kaupandi veitir hlut ekki nógu snemma viðtöku skv. b-lið 50. gr. og
         seljandi hefur af því sérstaka hagsmuni að losna við hlutinn.
                      58. gr. Upplýsingaskylda um hindrun.
   Ef hindrun tálmar því að kaupandi geti efnt kaupin á réttum tíma skal hann
tilkynna seljanda um hindrunina og áhrif hennar á möguleika sína til efnda. Fái
  seljandi ekki slíka tilkynningu innan sanngjarns tíma frá því að kaupandinn
 vissi eða mátti vita um hindrunina getur seljandi krafist bóta fyrir það tjón
   sem hann hefði getað komist hjá ef hann hefði fengið tilkynninguna í tíma.
                       59. gr. Riftunarfrestur seljanda.
 Ef kaupverðið hefur verið greitt getur seljandi ekki rift kaupunum, nema hann
                         hafi tilkynnt kaupanda um það
     a. við drátt á efndum af hálfu kaupanda áður en seljandi fékk að vita um
                              efndir kaupanda eða
   b. við aðrar vanefndir án ástæðulauss dráttar frá því að hann vissi eða mátti
vita um vanefndir eða eftir að hæfilegur viðbótarfrestur skv. 2. mgr. 55. gr. er
                                    liðinn.
                      60. gr. Ákvörðun um einkenni hlutar.
Nú á kaupandi að ákveða lögun hlutar, mál eða aðra eiginleika hans og gerir það
  ekki á umsömdum tíma eða án ástæðulauss dráttar frá því að hann fékk um það
   hvatningu frá seljanda. Getur seljandi þá sjálfur ákveðið þessi einkenni í
 samræmi við það sem hann má ætla að séu hagsmunir kaupanda. Þetta kemur ekki í
        veg fyrir að seljandi geti haldið fram öðrum kröfum sem hann á.
Seljandi skal upplýsa kaupanda um þau einkenni sem hann ákveður skv. 1. mgr. og
veita kaupanda hæfilegan frest til að gera á þeim breytingar. Geri kaupandi það
  ekki án ástæðulauss dráttar, eftir að hafa fengið tilkynningu frá seljanda,
                verður ákvörðun seljanda um einkennin bindandi.

  VIII. kafli. Sameiginlegar reglur um fyrirsjáanlegar vanefndir, greiðsluþrot
                                     o.fl.
         61. gr. Stöðvun greiðslu vegna fyrirsjáanlegra vanefnda o.fl.
 Ef í ljós kemur eftir kaup vegna framferðis samningsaðila eða vegna alvarlegs
   brests á greiðslugetu hans eða möguleikum til efnda að hann muni ekki efna
 verulegan hluta af skyldum sínum getur gagnaðili stöðvað efndir af sinni hálfu
                        og haldið eftir sinni greiðslu.
Ef seljandi hefur þegar sent hlutinn og í ljós koma þau atriði varðandi kaupanda
 sem um getur í 1. mgr. getur seljandi varnað því að söluhlutur verði afhentur
    kaupanda eða búi hans. Þetta á við þótt kaupandi eða bú hans hafi veitt
                           flutningsskjölum viðtöku.
 Sá aðili, sem stöðvar efndir eða varnar því að hlutur sé afhentur, skal strax
tilkynna gagnaðila sínum það. Farist það fyrir getur gagnaðili krafist skaðabóta
  fyrir það tjón sem unnt hefði verið að komast hjá ef tilkynning hefði verið
                                     send.
Samningsaðili, sem hefur stöðvað efndir eða varnað því að hlutur yrði afhentur,
 verður að halda efndum áfram ef gagnaðili setur fullnægjandi tryggingar fyrir
                             efndum af sinni hálfu.
                 62. gr. Riftun vegna fyrirsjáanlegra vanefnda.
 Ef ljóst er fyrir efndatíma að koma muni til vanefnda sem veita aðila rétt til
riftunar getur hann rift kaupunum áður en efndatíminn er kominn. Varna má riftun
  ef gagnaðili setur strax fullnægjandi tryggingar af sinni hálfu fyrir því að
                         staðið muni verða við kaupin.
Ef tími vinnst til skal sá aðili, sem rifta vill kaupum, vara gagnaðila sinn við
   þannig að honum gefist færi á að verða sér úti um tryggingar til að varna
                                  riftuninni.
                               63. gr. Gjaldþrot.
  Um rétt til að ganga inn í kaup, halda eftir greiðslu eða rifta kaupum vegna
         gjaldþrots samningsaðila fer eftir lögum um gjaldþrotaskipti.

         IX. kafli. Sameiginlegar reglur um riftun eða nýja afhendingu.
                              64. gr. Réttaráhrif.
        Þegar kaupum er rift falla skyldur aðila til að efna þau niður.
 Hafi kaup verið efnd að fullu eða að hluta af hálfu samningsaðila má krefjast
 skila á því sem móttekið hefur verið. Aðili getur þó haldið því sem hann hefur
móttekið þar til gagnaðili skilar því sem hann hefur tekið við. Sama á við þegar
  aðili á rétt til skaðabóta eða vaxta og fullnægjandi trygging er ekki sett.
Ef seljandinn á að afhenda á ný getur kaupandi haldið hjá sér því sem hann hefur
             móttekið þar til afhending hefur átt sér stað að nýju.
    Riftun hefur engin áhrif á samningsákvæði um atvinnuleyndarmál, um lausn
   ágreiningsefna eða um réttindi og skyldur aðila sem leiðir af riftuninni.
             65. gr. Afrakstur og vextir þegar greiðslum er skilað.
 Þegar kaupum er rift skal kaupandi færa seljanda þann afrakstur til tekna sem
 hann hefur haft af hlutnum og greiða hæfilegt endurgjald fyrir veruleg not sem
                    hann hefur að öðru leyti haft af honum.
Ef seljandi á að endurgreiða kaupverðið ber honum að greiða vexti í samræmi við
           ákvæði 71. gr. frá þeim degi er hann tók við greiðslunni.
            66. gr. Missir réttar til riftunar og afhendingar á ný.
Kaupanda er því aðeins heimilt að rifta kaupum eða krefjast afhendingar á ný að
   hann geti skilað hlutnum að öllu verulegu leyti í sama ástandi og magni og
  hluturinn var í þegar kaupandi veitti honum viðtöku. Kaupandi glatar þó ekki
     rétti sínum til þess að krefjast riftunar eða nýrrar afhendingar þegar
     a. ástæður þess að ekki er unnt að skila hlutnum að öllu verulegu leyti í
sama ástandi og magni má rekja til eiginleika hans eða annarra aðstæðna sem ekki
                               varða kaupandann;
       b. hluturinn hefur rýrnað, skemmst eða eyðilagst og það má rekja til
verknaðar sem gera varð til að ganga úr skugga um hvort hann væri gallaður; eða
   c. hluturinn hefur verið seldur í heild eða að hluta í venjulegum viðskiptum
  eða hann hefur verið notaður eða honum breytt af kaupanda við fyrirhuguð not
áður en kaupanda varð ljós eða mátti verða ljós galli sá sem leiðir til riftunar
                         eða kröfu um afhendingu á ný.
Kaupandi glatar ekki heldur réttinum til riftunar eða nýrrar afhendingar ef hann
við skilin bætir þá verðmætisrýrnun sem orðin er á hlutnum. Ákvæði þetta gildir
                           ekki í alþjóðlegum kaupum.

                      X. kafli. Umfang skaðabóta. Vextir.
                            67. gr. Almennar reglur.
  Skaðabætur vegna vanefnda af hálfu annars samningsaðila skulu svara til þess
tjóns, þ.m.t. vegna útgjalda, verðmunar og tapaðs hagnaðar, sem gagnaðili bíður
   vegna vanefndanna. Þetta gildir þó einungis um það tjón sem aðili gat með
            sanngirni séð fyrir sem hugsanlega afleiðingu vanefndar.
                          Með óbeinu tjóni er átt við:
        a. tjón sem rekja má til samdráttar eða stöðvunar í framleiðslu eða
                         viðskiptum (rekstrarstöðvun);
    b. tjón sem rekja má til þess að hlutur kemur ekki að þeim notum sem að var
                                    stefnt;
     c. tjón sem rekja má til tapaðs hagnaðar, þegar samningur við þriðja mann
   fellur brott eða verður ekki réttilega efndur, en aðeins að því marki sem
 kaupandi lætur án sanngjarnrar ástæðu hjá líða að gera samning við annan aðila
  eða gera aðrar ráðstafanir til að koma í veg fyrir eða draga úr tjóni sínu;
   d. tjón sem rekja má til skemmda á öðru en söluhlutnum sjálfum, svo og hlutum
 sem hann er notaður til framleiðslu á eða standa í nánu og beinu sambandi við
                              fyrirhuguð not hans.
                 Reglur 2. mgr. eiga ekki við um kostnað vegna:
   a. venjulegra ráðstafana sem bæta eiga úr þegar söluhlut seinkar eða hann er
                                  gallaður eða
         b. ráðstafana sem takmarka annað tjón en það sem 2. mgr. nær til.
                                      ^1)
                            ^1)[17]L. 48/2003, 64. gr.
                  68. gr. Verðmunur við staðgönguráðstafanir.
Ef kaupum er rift og kaupandi kaupir af öðrum (staðgöngukaup) eða seljandi selur
  öðrum (staðgöngusala) með forsvaranlegum hætti og innan sanngjarns tíma frá
riftun skal, þegar verðmunur er reiknaður út, leggja til grundvallar kaupverðið
                      og verðið við staðgönguráðstöfunina.
        69. gr. Verðmunur þegar ekki er um staðgönguráðstafanir að ræða.
Ef kaupum er rift án þess að gerðar séu staðgönguráðstafanir þær sem um ræðir í
  68. gr. og unnt er að staðreyna gangverð söluhlutar skal, þegar verðmunur er
reiknaður út, leggja til grundvallar kaupverðið og gangverðið á riftunartímanum.
 Ef kaupum er rift eftir að söluhlut hefur verið veitt viðtaka skal í þess stað
              miða við gangverðið þegar afhendingin átti sér stað.
Gangverð er það verð sem er á sambærilegum hlutum á afhendingarstað. Þegar ekki
 er um gangverð að ræða á afhendingarstað skal miða við verðið á öðrum stað sem
 með sanngirni má jafna til afhendingarstaðarins, þó þannig að taka skal tillit
                         til munar á flutningskostnaði.
     70. gr. Skylda til að takmarka tjón. Mildun ábyrgðar. Alþjóðleg kaup.
     Samningsaðila, sem ber fyrir sig vanefndir af hálfu gagnaðila, er með
 sanngjörnum ráðstöfunum skylt að takmarka tjón sitt. Vanræki hann það ber hann
                 sjálfur þann hluta tjónsins sem af því leiðir.
  Skaðabætur má lækka ef þær teljast ósanngjarnar fyrir hinn bótaskylda þegar
  litið er til fjárhæðar tjónsins í samanburði við það fjártjón sem venjulega
            verður í sambærilegum tilvikum og atvika að öðru leyti.
Í alþjóðlegum kaupum ná skaðabætur eingöngu til þess tjóns sem samningsaðili gat
 með sanngirni búist við að leiða mundi af vanefndum hans í ljósi þeirra atvika
sem hann þekkti eða mátti þekkja þegar samningur var gerður. Skaðabætur í slíkum
              kaupum verða ekki lækkaðar samkvæmt ákvæðum 2. mgr.
                                71. gr. Vextir.
   Ef kaupverðið eða önnur vangoldin fjárhæð er ekki greidd á réttum tíma ber
 skuldara að greiða vexti af fjárhæðinni í samræmi við ákvæði vaxtalaga, þ.m.t.
          hvað varðar vaxtafót, upphafstíma vaxta og útreikning vaxta.

                         XI. kafli. Umönnun söluhlutar.
                     72. gr. Skylda seljanda til umönnunar.
Nú sækir kaupandi ekki söluhlut eða veitir honum ekki viðtöku á réttum tíma eða
    önnur atvik, sem kaupanda varða, leiða til þess að hann fær hlutinn ekki
 afhentan. Skal seljandi þá á kostnað kaupanda annast um hlutinn með þeim hætti
sem sanngjarnt er miðað við aðstæður, enda hafi hann hlutinn í vörslum sínum eða
                       geti með öðrum hætti annast hann.
                     73. gr. Skylda kaupanda til umönnunar.
    Hafni kaupandi söluhlut sem hann hefur veitt viðtöku skal hann á kostnað
  seljanda annast um hlutinn á þann hátt sem sanngjarn er miðað við aðstæður.
Hafni kaupandi söluhlut sem hefur verið sendur til hans honum til ráðstöfunar á
ákvörðunarstað skal hann annast um hlutinn á kostnað seljanda, enda sé honum það
kleift án þess að greiða kaupverðið eða baka sér með því ósanngjörn útgjöld eða
óhagræði. Þetta á þó ekki við ef seljandi sjálfur eða einhver á hans vegum getur
                        annast hlutinn á ákvörðunarstað.
                     74. gr. Umönnun af hálfu þriðja manns.
   Samningsaðili, sem annast skal um söluhlut, getur falið það þriðja manni á
kostnað gagnaðila, enda sé ekki óhæfilegur kostnaður því samfara. Samningsaðili
  er laus undan ábyrgð sinni hafi vörslumaður verið valinn með forsvaranlegum
                        hætti og veitt hlutnum viðtöku.
                 75. gr. Skaðabætur og trygging fyrir kostnaði.
     Samningsaðili, sem annast um söluhlut á kostnað gagnaðila, á rétt til
endurgreiðslu hæfilegs kostnaðar sem af því hlýst. Hann getur haldið hlutnum hjá
    sér þar til kostnaðurinn hefur verið greiddur eða nægileg trygging sett.
                                 76. gr. Sala.
 Samningsaðila, sem skylt er að annast um söluhlut, er heimilt að selja hlutinn
 ef hann getur ekki annast um hann án þess að baka sér verulegan kostnað. Sama
   gildir ef gagnaðili dregur óhæfilega lengi að taka við hlutnum eða greiða
                         kaupverðið og geymslukostnað.
Ef hætt er við að hlutur rýrni fljótt eða eyðileggist eða kostnaður við geymslu
   hans verði óhæfilega mikill ber að selja hlutinn ef þess er nokkur kostur.
 Standa skal að sölu með forsvaranlegum hætti. Ef kostur er skal gera gagnaðila
     viðvart um það með hæfilegum fyrirvara að hluturinn muni verða seldur.
                        77. gr. Önnur ráðstöfun en sala.
  Ef aðili hefur heimild til sölu samkvæmt ákvæðum 76. gr., en hluturinn selst
   ekki eða ljóst er að söluandvirðið nægir ekki fyrir sölukostnaði, er aðila
heimilt að ráðstafa hlutnum með öðrum forsvaranlegum hætti. Vara skal gagnaðila
                              við sé þess kostur.
                   78. gr. Reikningsgerð og reikningsfærsla.
Samningsaðili, sem annast hefur um söluhlut, skal reikningsfæra gagnaðila fyrir
því sem fékkst fyrir hlutinn við sölu eða með öðrum hætti og gera honum reikning
         fyrir kostnaði sínum. Það sem umfram er fellur til gagnaðila.

                     XII. kafli. Arður og annar afrakstur.
                         79. gr. Afrakstur af söluhlut.
Afrakstur af söluhlut, sem verður til fyrir umsaminn afhendingartíma, fellur til
  seljanda, enda hafi ekki verið ástæða til að ætla að afraksturinn félli til
  síðar. Afrakstur, sem síðar verður til, fellur til kaupanda, enda hafi ekki
verið ástæða til að ætla að hann félli til fyrr. Heimilt er að semja á annan veg
                        ,^1) enda sé það kaupanda í hag.
                            ^1)[18]L. 48/2003, 64. gr.
                                80. gr. Hlutir.
  Kaup á hlutum ná til þess arðs sem ekki var gjaldfallinn fyrir kaupin. Sama
 gildir um réttinn til áskriftar að nýjum hlutum, enda hafi ekki verið unnt að
                           nýta réttinn fyrir kaupin.
                          81. gr. Krafa sem ber vexti.
 Kaup á kröfu sem ber vexti ná til áfallinna vaxta sem ekki eru gjaldfallnir á
    umsömdum afhendingartíma. Greiða skal jafnvirði vaxtanna sem viðbót við
          kaupverðið, enda hafi krafan ekki verið seld sem óvís krafa.

                       XIII. kafli. Nokkur almenn ákvæði.
                    82. gr. Áhættan af sendingu tilkynninga.
Nú sendir samningsaðili tilkynningu í samræmi við ákvæði laga þessara og á þann
    hátt sem forsvaranlegt er miðað við aðstæður. Komi annað ekki fram getur
 sendandinn byggt á því að tilkynningin hafi verið send nógu snemma þótt henni
      seinki, mistök verði við sendinguna eða hún nái ekki til gagnaðila.
                              83. gr. Atvinnustöð.
 Ef samningsaðili hefur fleiri en eina atvinnustöð og atvinnustöð hans skiptir
  máli skal miðað við þá atvinnustöð sem kaupunum tengdist þegar litið er til
           þeirra atvika sem aðilar miðuðu við þegar kaup voru gerð.
   Ef samningsaðili hefur ekki atvinnustöð sem tengist kaupunum skal miða við
                                 heimili hans.

                  XIV. kafli. Krafa á hendur fyrri söluaðila.
                84. gr. Skilyrði kröfu á hendur fyrri söluaðila.
[Kaupandi getur],^1) ef annað leiðir ekki af samningi, gert kröfu vegna galla á
söluhlut á hendur fyrri söluaðila ef seljandi getur gert sams konar kröfu vegna
                                    gallans.
                                      ^1)
                            ^1)[19]L. 48/2003, 64. gr.
                              85. gr. Tilkynning.
  Kaupandi skal setja kröfu sína á hendur fyrri söluaðila fram án ástæðulauss
 dráttar frá því að honum varð kunnugt um eða mátti vera kunnugt um gallann. Í
      síðasta lagi skal hann setja kröfu sína fram áður en liðnir eru þeir
    tilkynningarfrestir sem gilda í samskiptum seljanda og fyrri söluaðila.
                                      ^1)
 Kaupandi skal svo fljótt sem tilefni gefst tilkynna fyrri söluaðila hvers hann
                                    krefst.
                            ^1)[20]L. 48/2003, 64. gr.
                   86. gr. Ábyrgð á upplýsingum skv. 18. gr.
     Þegar sá er hlut hefur búið til eða annar fyrri söluaðili hefur gefið
 upplýsingar þær sem nefndar eru í 2. mgr. 18. gr. ber hann ábyrgð á því tjóni
   sem kaupandinn verður fyrir vegna upplýsinganna, eftir atvikum óskipt með
               seljanda. Reglur 40. gr. eiga við með sama hætti.

                    XV. kafli. Sérreglur um alþjóðleg kaup.
                            87. gr. Alþjóðleg kaup.
   Með alþjóðlegum kaupum er í lögum þessum átt við kaup milli aðila sem hafa
atvinnustöð sína í mismunandi ríkjum, enda komi þetta fram í samningi, leiði af
fyrri viðskiptum aðila eða megi ráða af upplýsingum sem þeir hafa veitt áður eða
                         á þeim tíma er kaup voru gerð.
            88. gr. Túlkun laganna. Óleyst álitaefni. Beinar efndir.
 Í alþjóðlegum kaupum skal við túlkun á ákvæðum laganna taka tillit til þess að
  nauðsynlegt er að samræma beitingu þeirra reglna sem byggðar eru á samningi
Sameinuðu þjóðanna frá 1980 um alþjóðleg lausafjárkaup, svo og alþjóðlegs eðlis
 þeirra. Einnig skal taka tillit til nauðsynjar á heiðarleika og góðrar trúar í
                            alþjóðlegum viðskiptum.
Úr álitaefnum vegna atvika, sem samningur Sameinuðu þjóðanna fjallar um en hann
    leysir ekki úr með afgerandi hætti, skal leysa í samræmi við meginreglur
 samningsins og að öðru leyti í samræmi við þau landslög sem beita ber samkvæmt
                       reglum alþjóðlegs einkamálaréttar.
    Um kröfu um beinar efndir, sem ákvarða skal hér á landi eða á grundvelli
íslenskra réttarreglna, gilda ávallt ákvæði laga þessara, sbr. 28. gr. samnings
                              Sameinuðu þjóðanna.
                      89. gr. Túlkun á yfirlýsingum aðila.
 Yfirlýsingu aðila og aðrar athafnir skal túlka í samræmi við vilja hans þegar
    gagnaðili vissi eða mátti vita hver ætlunin var. Ella ber að leggja þann
skilning til grundvallar sem skynsamur maður í sömu aðstöðu mátti með sanngirni
                        hafa við sambærilegar aðstæður.
  Þegar ákveða skal ætlun eða skilning skv. 1. mgr. skal taka tillit til allra
   atvika málsins sem þýðingu hafa, svo sem viðræðna, fyrri framkvæmdar milli
                 aðila, verslunarvenju og síðari athafna aðila.
                            90. gr. Verslunarvenja.
Ef annað leiðir ekki af samningi eru aðilar bundnir af verslunarvenjum sem þeir
   þekktu eða máttu þekkja og eru vel þekktar í alþjóðlegum viðskiptum og er
       yfirleitt fylgt af aðilum í sambærilegum viðskiptasamböndum. Telst
                  verslunarvenjan þá hluti af samningi aðila.
                  91. gr. Munnlegur eða skriflegur samningur.
  Kaup þarf hvorki að gera né staðfesta skriflega, og um þau gilda engar aðrar
   formkröfur. Sönnur má leiða að kaupum með sérhverju tiltæku sönnunargagni,
                                 þ.m.t. vitnum.
     Samningi má breyta eða ljúka ef aðilar eru um það sammála sín í milli.
   Skriflegum samningi, sem ákveður að breytingu eða lok samnings skuli gera
 skriflega, verður ekki breytt eða honum lokið með öðrum hætti. Aðili getur þó
   með athöfnum sínum fyrirgert rétti sínum til að byggja á slíkum ákvæðum ef
           gagnaðili hefur gert ráðstafanir í trausti þeirra athafna.
             92. gr. Erlend löggjöf sem krefst skriflegs samnings.
Ákvæði 91. gr. eiga ekki við í alþjóðlegum kaupum ef annar samningsaðilinn hefur
 atvinnustöð sína í samningsríki þar sem ekki eru í löggjöf viðurkenndir aðrir
samningar en þeir sem eru gerðir skriflega, enda hafi ríkið gefið yfirlýsingu í
 samræmi við 96. gr. samnings Sameinuðu þjóðanna um alþjóðleg lausafjárkaup frá
                                     1980.
                       93. gr. Símskeyti og telexskeyti.
     Ákvæði 91. og 92. gr. laga þessara standa því ekki í vegi að nota megi
símskeyti, telexskeyti, símbréf og aðrar rafrænar sendingar manna á milli, enda
         sé unnt að sannreyna falsleysi yfirlýsingar og staðfesta það.
                          94. gr. Verulegar vanefndir.
  Vanefndir samningsaðila teljast verulegar ef þær leiða til slíks tjóns fyrir
gagnaðila að hann telst af þeirra völdum mun verr settur en hann mátti með réttu
vænta samkvæmt samningnum, nema því aðeins að sá aðili, sem vanefnir, hafi ekki
  getað séð það fyrir og ekki heldur skynsamur maður í sömu stöðu og við sömu
                     aðstæður gat með sanngirni séð fyrir.
                    95. gr. Afhending og leiðrétting skjala.
Ef seljanda er skylt að afhenda skjal er varðar hlutinn skal hann afhenda það á
   þeim tíma og stað og í því ástandi sem um var samið. Hafi seljandi afhent
   skjalið fyrir umsaminn tíma getur hann, áður en afhendingartími er kominn,
 leiðrétt galla á skjalinu ef það veldur gagnaðila ekki óréttmætu óhagræði eða
   kostnaði. Kaupandi glatar þrátt fyrir það ekki rétti sínum til skaðabóta.
           96. gr. Höfundaréttur þriðja manns, iðnaðarréttindi o.fl.
  Seljandi skal afhenda söluhlut án takmarkana sem rekja má til höfundaréttar
þriðja manns, réttinda þriðja manns á sviði iðnaðar eða annarra hugverkaréttinda
sem seljandinn vissi eða mátti vita um á samningstímanum ef réttinn eða kröfuna
                                   má rekja:
    a. til laga í því ríki þar sem hlutinn skal endurselja eða nota ef það var
skilningur aðila við samningsgerðina að hlutinn skyldi selja eða nota í því ríki
                                      eða
    b. í öðrum tilvikum til laga í því ríki þar sem kaupandi hefur atvinnustöð
                           sína við samningsgerðina.
               Skyldur seljanda skv. 1. mgr. eiga ekki við þegar:
    a. kaupandi vissi eða mátti vita við samningsgerðina um réttinn eða kröfuna
                                      eða
        b. rétturinn eða krafan er afleiðing þess að seljandinn hefur fylgt
tæknilegum teikningum, lýsingum, fyrirsögnum, hönnun eða öðrum leiðbeiningum sem
                            kaupandi hefur lagt til.
               97. gr. Undantekningar frá reglum um tilkynningar.
 Seljandi getur ekki borið fyrir sig að kaupandi hafi vanrækt rannsókn skv. 31.
 gr. eða vanrækt að senda tilkynningar skv. 32. gr. ef seljandi vissi eða mátti
    vita um þau atvik er varða gallann án þess að upplýsa kaupandann um þau.
Þegar um vanheimild eða aðra kröfu þriðja manns skv. 41. eða 96. gr. er að ræða
getur seljandi ekki borið fyrir sig að kaupandi hafi sýnt slíka vanrækslu sem um
ræðir í 1. mgr. ef seljandi vissi um réttinn eða kröfuna og inntak þeirra. Regla
 2. mgr. 32. gr. um tveggja ára tilkynningarfrest gildir ekki um slíkar kröfur.
  Þótt kaupandi hafi ekki sent tilkynningar þær sem um ræðir í 1. mgr. 32. gr.
 getur hann krafist afsláttar eða skaðabóta fyrir annað tjón en missi hagnaðar
     hafi hann haft sanngjarna ástæðu til að láta hjá líða að senda slíkar
                                 tilkynningar.
               98. gr. Afhending of snemma eða í of miklu magni.
  Ef söluhlutur er afhentur of snemma getur kaupandi samþykkt afhendinguna eða
              hafnað henni, enda gæti hann umönnunarskyldu sinnar.
Ef afhent er meira magn en um var samið getur kaupandi samþykkt afhendinguna eða
  hafnað því sem umfram er. Samþykki kaupandi það magn sem umfram hefur verið
   afhent, í heild eða að hluta, skal kaupverðið fyrir umframmagnið reiknast
        hlutfallslega á grundvelli þess verðs sem leiðir af samningnum.

    XVI. kafli. [Kærunefnd lausafjár- og þjónustukaupa, gildistaka o.fl.]^1)
                               ^1)L. 87/2006, 2. gr.
  [99. gr. [Efnahags- og viðskiptaráðherra]^1) skipar kærunefnd lausafjár- og
    þjónustukaupa til fimm ára í senn, sbr. [21]40. gr. laga nr. 42/2000, um
   þjónustukaup, með síðari breytingum. Nefndarmenn skulu vera þrír. Ráðherra
   skipar einn nefndarmanna eftir tilnefningu Neytendasamtakanna, annan eftir
      tilnefningu Samtaka atvinnulífsins og hinn þriðja skipar ráðherra án
   tilnefningar og skal hann jafnframt vera formaður nefndarinnar. Hann skal
   fullnægja skilyrðum til að vera héraðsdómari. Kærunefndin skal vistuð hjá
  Neytendastofu sem sér nefndinni fyrir fundaraðstöðu, tekur við kvörtunum til
           nefndarinnar, annast tilkynningar og sér um vörslu gagna.
  Greini aðila að lausafjárkaupum á um réttindi sín og skyldur samkvæmt lögum
   þessum geta þeir, einn eða fleiri, snúið sér til kærunefndar lausafjár- og
    þjónustukaupa og óskað eftir álitsgerð nefndarinnar um ágreiningsefnið.
  Niðurstöðum kærunefndar verður ekki skotið til annarra stjórnvalda en aðilar
         geta lagt ágreining sinn fyrir dómstóla með venjulegum hætti.
[Efnahags- og viðskiptaráðherra]^1) skal með reglugerð^2) setja nánari ákvæði um
 valdsvið og verkefni kærunefndar, málsmeðferðarreglur fyrir nefndinni og störf
                           hennar að öðru leyti.]^3)
           ^1)L. 98/2009, 31. gr. ^2)Rg. 766/2006. ^3)L. 87/2006, 1. gr.
               [100. gr.]^1) Lög þessi öðlast gildi 1. júní 2001.
  Lög þessi gilda einvörðungu um þá samninga sem gerðir verða eftir gildistöku
                                    laganna.
                               ^1)L. 87/2006, 1. gr.
                          Ákvæði til bráðabirgða. ^1)
                               ^1)L. 87/2006, 3. gr.

References

   Visible links
   1. file://2003048.html
   2. file://2003048.html#g64
   3. file://2003048.html#g64
   4. file://2003048.html#g64
   5. file://2003048.html#g64
   6. file://2003048.html#g64
   7. file://2003048.html#g64
   8. file://2003048.html#g64
   9. file://2003048.html#g64
  10. file://2003048.html#g64
  11. file://2003048.html#g64
  12. file://2003048.html#g64
  13. file://2003048.html#g64
  14. file://2003048.html#g64
  15. file://2003048.html#g64
  16. file://2003048.html#g64
  17. file://2003048.html#g64
  18. file://2003048.html#g64
  19. file://2003048.html#g64
  20. file://2003048.html#g64
  21. file://2000042.html#g40
